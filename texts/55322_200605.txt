ΕΙΣΑΓΩΓΗ
Ανήκουμε στη μεγαλύτερη πολιτική οικογένεια της υφηλίου, την οικογένεια των Σοσιαλιστικών και Σοσιαλδημοκρατικών κομμάτων.
Οι αρχές και οι αξίες μας μετατρέπονται σε πολιτική πράξη στην Ευρώπη και σε κάθε γωνιά του πλανήτη μας.
Στο επίκεντρο της πολιτικής μας βρίσκεται ο άνθρωπος, ως ξεχωριστή προσωπικότητα, με δικαίωμα στην ελευθερία, τη δημοκρατία και την οικονομική ευημερία, αλλά και ως μέλος μιας κοινωνίας που σέβεται τους θεσμούς, την αξιοκρατία, το περιβάλλον και τις επερχόμενες γενεές.
Πρώτιστος στόχος μας είναι η απαλλαγή της πατρίδας μας από την κατοχή.
Αγωνιζόμαστε για μια λύση που εξασφαλίζει συνθήκες ελευθερίας για τον πολίτη,
 χωρίς ρατσιστικούς ή άλλους διαχωρισμούς,
που παραβιάζουν τα ανθρώπινα δικαιώματα και βασικές ελευθερίες όλων των πολιτών της Κυπριακής Δημοκρατίας.
Στην οικονομία, πιστεύουμε στην αποτελεσματικότητα της ελεύθερης αγοράς, με κρατική, όμως, παρέμβαση για αποτροπή ανισορροπιών,
 κοινωνικών αδικιών
ή καταστροφής του περιβάλλοντος.
Το κράτος διατηρεί επιτελικό ρόλο καθοδηγώντας την ιδιωτική πρωτοβουλία σε κατευθύνσεις που είναι κοινωνικό και εθνικό ωφέλιμες.
Μεριμνά για τη δίκαιη κατανομή του εισοδήματος,
 για την προστασία των μη προνομιούχων,
για τη δημιουργία συνθηκών ανέλιξης για όλους και συμμετοχής τους στο κοινωνικό προϊόν και την πολιτισμική ανάπτυξη.
Η ένταξη της Κύπρου στη μεγάλη ευρωπαϊκή οικογένεια των 25 κρατών -μελών και των 450 εκατομμυρίων πολιτών ενισχύει τους εθνικούς, οικονομικούς και κοινωνικούς στόχους μας.
Προσβλέπουμε σε ένα κράτος πρόνοιας, που ενισχύει αυτούς που πραγματικό έχουν ανάγκη
και εντάσσει αποτελεσματικό όλους τους πολίτες στην παραγωγική διαδικασία.
Είμαστε υπέρμαχοι κάθε πρωτοβουλίας που ενισχύει την ενεργό συμμετοχή του πολίτη στα κοινό,
 την αποκέντρωση της εξουσίας
και την ελευθερία του ατόμου
 και που προάγει την κοινωνική δικαιοσύνη.
Εργαζόμαστε για ένα καλύτερο αύριο, μέσα από τη μεταρρύθμιση του εκπαιδευτικού μας συστήματος, ώστε να ανταποκρίνεται στις ανάγκες του 21 ου αιώνα.
 Πιστεύουμε πως πρέπει να προσφέρουμε στους νέους τα πολιτισμικό και πνευματικό προσόντα που απαιτούν οι ανάγκες του σύγχρονου διεθνούς περιβάλλοντος.
Πιστεύουμε στην ανάγκη διατήρησης της εθνικής και πολιτιστικής μας ταυτότητα,
 με απόλυτο σεβασμό στην εθνική και πολιτιστική ταυτότητα των άλλων κοινοτήτων.
Οι προγραμματικές θέσεις που καταθέτουμε στην Κυπριακή κοινωνία αποτελούν το προϊόν μακρός και συστηματικής συλλογικής εργασίας των Θεματικών Επιτροπών του Κινήματος και έχουν εγκριθεί από το Προγραμματικό Συνέδριο του Κόμματος.
Οι θέσεις αυτές αποτελούν την πυξίδα που καθοδηγεί τις δραστηριότητές μας.
Ο λαός γνωρίζει ότι για το Κίνημα μας δεν υπάρχει απόσταση μεταξύ λόγων και έργων.
Γνωρίζει ότι εννοούμε όσα διακηρύττουμε και ότι τηρούμε τις διακηρύξεις μας.
ΤΟ ΕΘΝΙΚΟ ΘΕΜΑ
Ελευθερία και Ειρήνη
Η ελευθερία και η ειρήνη είναι υπέρτατα αγαθά για όλους τους λαούς.
 Ειρήνη δε σημαίνει απλώς μη πόλεμος.
Η πραγματική και διαρκής ειρήνη απαιτεί σεβασμό της αυτοδιάθεσης, των ανθρωπίνων δικαιωμάτων και του πολιτισμού όλων των λαών, χωρίς πολιτική καταπίεση και οικονομική εκμετάλλευση.
 Απαιτεί τη συνύπαρξη των λαών σε συνθήκες ασφάλειας χωρίς την απειλή βίας.
 Πραγματική ειρήνη και ελευθερία υπάρχουν μόνο όταν συνυπάρχουν.
Η χώρα μας αντιμετωπίζει καθημερινά τις συνέπειες της τουρκικής εισβολής και κατοχής.
 Όλοι οι Κύπριοι είναι θύματα του τούρκικου επεκτατισμού.
Οι Ελληνοκύπριοι ζουν με τη διαρκή απειλή εθνικού αφανισμού
και οι Τουρκοκύπριοι κάτω από ένα ανελεύθερο στρατοκρατικό εποικιστικό καθεστώς που τους υποχρεώνει σε μαζική φυγή.
 Ούτε σε ειρήνη ζούμε ούτε η ελευθερία μας είναι ολοκληρωμένη.
Το Κυπριακό μετά την ένταξη στην Ε.Ε.
Το νέο σκηνικό διαμορφώνεται και διαφοροποιείται από την ένταξη της Κύπρου στην Ε. Ε από την 1η Μαϊου 2004 και από την έναρξη ενταξιακών διαπραγματεύσεων Τουρκίας-Ε.Ε. από τις 3 Οκτωβρίου 2004.
Επιθυμούμε το Κυπριακό να παραμείνει στον ΟΗΕ.
 Και προσβλέπουμε σε μια νέα πρωτοβουλία χωρίς επιδιαιτησίες, ασφυκτικά χρονοδιαγράμματα και δημοψήφισμα χωρίς προηγούμενη συμφωνία.
 Μια τέτοια όμως πρωτοβουλία προϋποθέτει επαρκή προετοιμασία, σαφές πλαίσιο και διασφάλιση σοβαρών πιθανοτήτων επιτυχίας.
 Αν αυτές οι προϋποθέσεις δεν διασφαλιστούν μια νέα πρωτοβουλία θα οδηγήσει σε ακόμα μεγαλύτερο αδιέξοδο.
Σήμερα ο κίνδυνος είναι μια νέα πρωτοβουλία να πάρει τη μορφή απλής επαναφοράς του Σχεδίου Ανάν.
 Υπαρκτός είναι ακόμα ο κίνδυνος μιας εκφυλιστικής χρονιότητας, μιας ενδεχόμενης διαδικασίας διαπραγμάτευσης που να εξυπηρετεί τους στόχους της Τουρκίας για ομαλή και χωρίς εμπόδια εξέλιξη των ενταξιακών της διαπραγματεύσεων.
Γι' αυτό είναι επιτακτική ανάγκη να διαμηνύσουμε τόσο προς το Γενικό Γραμματέα του ΟΗΕ όσο και προς τους τρίτους που παρουσιάζονται ως ενδιαφερόμενοι για τη λύση, ότι πρώτον θα πρέπει να υπάρξει η κατάλληλη προετοιμασία η οποία να διασφαλίζει σοβαρές πιθανότητες επιτυχίας σε μια μελλοντική διαπραγμάτευση
 και δεύτερον να διευκρινιστεί η βάση των συνομιλιών.
Το Σχέδιο Ανάν έχει απορριφθεί από τον Κυπριακό Ελληνισμό.
 Ως εκ τούτου δεν είναι δυνατό να επανέλθει ούτε ως έχει, ούτε με περιθωριακές αλλαγές.
Για να αποφευχθεί αυτός ο κίνδυνος θα πρέπει να διαμηνύσουμε και να καταστήσουμε σαφές ότι τη βάση των διαπραγματεύσεων θα πρέπει αποτελέσουν: Τα ψηφίσματα του Συμβουλίου Ασφαλείας περί Κύπρου
Οι συμφωνίες υψηλού επιπέδου του 1977 και 1979
Οι αποφάσεις του Ευρωπαϊκού Δικαστηρίου στις Ατομικές και Διακρατικές προσφυγές της Κύπρου εναντίον της Τουρκίας
Η Ευρωπαϊκή Σύμβαση Ανθρωπίνων Δικαιωμάτων.
Σχέδια, προτάσεις και ιδέες του ΟΗΕ που κατατέθηκαν στην τράπεζα των διαπραγματεύσεων κατά καιρούς μπορούν να ληφθούν υπ' όψιν σε νέες συνομιλίες μέσα στο πιο πάνω πλαίσιο.
Βασικές αρχές λύσης
Ένα περίγραμμα λύσης με τις βασικές θέσεις της Ελληνικής Κυπριακής πλευράς μπορεί και πρέπει να διαμορφωθεί σαν βασικό εργαλείο στη δράση και τις πρωτοβουλίες μας για τη λύση.
Για μας σε ένα τέτοιο περίγραμμα είναι απαραίτητο να περιληφθούν ως κεφαλαιώδη ζητήματα που θα πρέπει να αντιμετωπισθούν σε οποιαδήποτε πρόταση λύσης τα εξής:
Τερματισμός της τουρκικής και κάθε άλλης ξένης στρατιωτικής παρουσίας.
Τερματισμός των επεμβατικών Εγγυητικών δικαιωμάτων τρίτων χωρών.
Ο εποικισμός περιλαμβανομένης της ύπαρξης αξιόπιστου μηχανισμού τόσο απομάκρυνσης όσο και ανακοπής της συνεχούς ροής εποίκων.
Διασφάλιση της λειτουργικότητας του κράτους με κατοχυρωμένη τη διάκριση των συντεταγμένων εξουσιών με αποκλεισμό άσκησης πολιτικών λειτουργιών από τη Δικαστική εξουσία.
Διασφάλιση των ατομικών δικαιωμάτων Κυπρίων-Ευρωπαίων πολιτών ενώπιον του Ευρωπαϊκού Δικαστηρίου Ανθρωπίνων Δικαιωμάτων.
Διασφάλιση της οικονομικής ενότητας της χώρας.
Οι όποιες Διεθνείς Συνθήκες θα επισυναφθούν στη συμφωνία λύσης να σέβονται την κυριαρχία του Κυπριακού Κράτους.
Να διασφαλίζεται η απρόσκοπτη συμμετοχή της Κύπρου στο Ευρωπαϊκό Συλλογικό Σύστημα Ασφάλειας.
Αποτελεσματικές εγγυήσεις εφαρμογής της λύσης.
Σεβασμός της Ευρωπαϊκής Σύμβασης Ανθρωπίνων Δικαιωμάτων
Στρατηγική για αξιοποίηση της Ευρωπαϊκής Ένωσης στη λύση του Κυπριακού
Έχει λεχθεί κατά κόρον ότι το Κυπριακό είναι διεθνές πρόβλημα εισβολής και κατοχής και ως εκ τούτου είναι της δικαιοδοσίας και της αρμοδιότητας του ΟΗΕ.
Ο ΟΗΕ έχει εκ του Καταστατικού του Χάρτη τη βασική ευθύνη για τη λύση του.
Αυτό ορίζουν άλλωστε οι αποφάσεις της Γενικής Συνέλευσης και τα ψηφίσματα του Συμβουλίου Ασφαλείας από το 1974 μέχρι σήμερα.
Ωστόσο από τις αρχές της δεκαετίας του 1990 όταν αποφασίστηκε ο αναπροσανατολισμός της εθνικής μας στρατηγικής σε συνεννόηση με την Ελλάδα καθορίστηκε σαν στόχος, με την ένταξη της Κύπρου στην Ε. Ε., να αξιοποιηθεί ο ευρωπαϊκός παράγοντας στις προσπάθειες και τις πρωτοβουλίες για τη λύση του.
Να καταστεί το Κυπριακό πρόβλημα Ευρωπαϊκό.
Πρόβλημα που συνδέεται με την ασφάλεια, τη σταθερότητα, τη συνεργασία και αποτελεσματικότητα των σχεδιασμών και των πολιτικών της Ε. Ε. προς τη Μέση Ανατολή και την Αφρική ακόμα και προς τα Βαλκάνια.
Ο στόχος της ένταξης της Κύπρου στην Ένωση επιτεύχθηκε. Η Κύπρος είναι χώρα μέλος της Ε. Ε. από την 1η Μαΐου 2004.
 Θα πρέπει λοιπόν χωρίς άλλη καθυστέρηση, μακριά από αόριστες και συνθηματολογικές αναφορές, να προχωρήσουμε σε ένα ολοκληρωμένο σχεδιασμό και σε υλοποίηση συγκεκριμένων κινήσεων και πρωτοβουλιών για να επιτύχουμε έμπρακτα την «ευρωπαϊκοποίηση» του Κυπριακού.
Στόχος θα πρέπει να είναι η ενεργότερη ανάμειξη της Ε. Ε. στις διεργασίες, κινήσεις και πρωτοβουλίες προς την κατεύθυνση της λύσης.
Η ενεργότερη αυτή ανάμειξη και εμπλοκή θα πρέπει να έχει το χαρακτήρα αποφασιστικής επικουρικής συνδρομής προς τις προσπάθειες του ΟΗΕ.
Μέσω της Ε. Ε. και των αρμοδίων συλλογικών θεσμικών οργάνων μπορούν να επιδιωχθούν οι εξής συγκεκριμένες ενέργειες:
Να διοριστεί ανωτάτου κύρους Ευρωπαίος πολιτικός π. χ. πρώην Πρωθυπουργός ο οποίος θα έχει την ευθύνη έναντι του Ευρωπαϊκού Συμβουλίου να παρακολουθεί το Κυπριακό, να προβαίνει σε εισηγήσεις και προτάσεις και να εκφράζει απόψεις που σχετίζονται με τις βασικές παραμέτρους της λύσης για να είναι συμβατή με το αξιακό σύστημα της Ένωσης και τους κανόνες Δικαίου που συναποτελούν το Ευρωπαϊκό Κεκτημένο και τις Ευρωπαϊκές Συμβάσεις και Συνθήκες.
Να επιδιώξουμε μέσα από σωστή προετοιμασία και διμερείς και πολυμερείς επαφές σε ένα προσεχές Ευρωπαϊκό Συμβούλιο να υιοθετηθεί δέσμη των αρχών που πρέπει να διέπει τη λύση του Κυπριακού για να είναι εφικτή η λειτουργία της Κύπρου μέσα στην Ένωση στη βάση των θεμελιωδών αρχών πάνω στις οποίες οικοδομήθηκε και λειτουργεί η Ε. Ε.
Για τη διευκόλυνση επίτευξης των πιο πάνω στόχων θα πρέπει να επιδιώξουμε την πλήρη συμμετοχή μας στους ευρωπαϊκούς θεσμούς και τους βασικούς πυλώνες της Ένωσης.
 Να υποβάλουμε αίτηση για συμμετοχή στο «Συνεταιρισμό για την Ειρήνη» που θα μας επιτρέψει την απρόσκοπτη συμμετοχή μας στο Ευρωπαϊκό Συλλογικό Σύστημα Ασφάλειας όπως αυτό καθορίστηκε από τη Συνθήκη του Μάαστριχτ το 1993.
 Η πλήρης συμμετοχή μας στην Ευρωπαϊκή Πολιτική Άμυνας και Ασφάλειας (Ε. Π.Α.Α.) θα αναβαθμίσει τη γεωστρατηγική και συνεπώς την πολιτική σημασία της Κύπρου ως του ανατολικού ακραίου συνόρου της Ευρώπης.
Αμετακίνητοι θα πρέπει να παραμείνουμε και στον στόχο της ένταξης της Κύπρου στην Ευρωζώνη (ΟΝΕ) την 1. 1 . 2008.
Τυχόν ταλάντευση και δισταγμοί θα υπονομεύσουν την αξιοπιστία και το κύρος της Κύπρου.
 Αντίθετα η ένταξη στην ΟΝΕ στην καθορισμένη για τις 10 νέες χώρες ημερομηνία θα ενισχύει όχι μόνο το οικονομικό αλλά και το πολιτικό κύρος της χώρας μας.
Για την αποτελεσματική αξιοποίηση του Ευρωπαϊκού πλαισίου θα πρέπει να προβάλουμε ένα κοινά αποδεκτό περίγραμμα των βασικών αρχών λύσης του Κυπριακού.
 Αρχές που θα στηρίζονται στα ψηφίσματα του ΟΗΕ, στην Ευρωπαϊκή Σύμβαση Ανθρωπίνων Δικαιωμάτων και στις αποφάσεις του Ευρωπαϊκού Δικαστηρίου Ανθρωπίνων Δικαιωμάτων στις ατομικές και διακρατικές προσφυγές της Κύπρου εναντίον της Τουρκίας.
 Με αυτό τον τρόπο το Σχέδιο Ανάν, που παραμένει αιωρούμενο και απειλητικό ως επαχθές βάρος στις διεργασίες για τη λύση, θα τεθεί οριστικά στο περιθώριο.
Ο χρόνος στον οποίο έχουμε εισέλθει προσφέρεται για αξιοποίηση των ευρωπαϊκών δυνατοτήτων και για ένα πρόσθετο λόγο. Μέσα στο 2006 , με βάση το διαπραγματευτικό πλαίσιο των ενταξιακών διαπραγματεύσεων Τουρκίας-Ε. Ε. που υιοθετήθηκε στις 3 Οκτωβρίου 2005, η Τουρκία θα τεθεί κάτω από το μικροσκόπιο του ελέγχου της Ένωσης σε σχέση με τις υποχρεώσεις που της έχουν ανατεθεί έναντι της Κύπρου.
Ένας ολοκληρωμένος σχεδιασμός για μια νέα ευρωπαϊκή προσέγγιση στο Κυπριακό είναι απολύτως αναγκαίος.
 Η θετική επίδραση του νέου ευρωπαϊκού περιβάλλοντος μπορεί να πάρει σάρκα και οστά μόνο στη βάση δράσεων, κινήσεων και πρωτοβουλιών με συγκεκριμένο προγραμματισμό.
Οι κίνδυνοι είναι ορατοί και άμεσοι. Καθήκον μας να τους αποτρέψουμε. Με σαφή και συνεπή στρατηγική. Με πνεύμα διεκδικητικό. Με αποφασιστικότητα. Με αξιοποίηση και όχι παραγκωνισμό και αχρήστευση του νέου ευρωπαϊκού περιβάλλοντος.
Με στηλίτευση της τουρκικής συμπεριφοράς.
Με εμμονή στις βασικές αρχές λύσης όπως αυτές ορίζονται από το Διεθνές και το Ευρωπαϊκό Δίκαιο.
Το Κ. Σ. ΕΔΕΚ καλεί όλους σε συστράτευση και κινητοποίηση.
Μπορούμε και πρέπει να ανοίξουμε το δρόμο για τη δικαίωση.
Για ολόκληρο τον Κυπριακό λαό, Ελληνοκύπριους και Τουρκοκύπριους, Μαρωνίτες και Λατίvους.
ΑΜΥΝΑ
Όσο η κατοχή συνεχίζεται η άμυνα πρέπει να αναβαθμίζεται.
Η Άμυνα και η Ασφάλεια της ημικατεχόμενης πατρίδας μας παραμένει ως πρωταρχικό και αδιαπραγμάτευτο θέμα.
Η ανάγκη για την ύπαρξη μιας σύγχρονης και τεχνολογικά αναβαθμισμένης αποτρεπτικής δύναμης εξακολουθεί να υπάρχει, όσο υπάρχει κατοχή και παρουσία τουρκικών κατοχικών στρατευμάτων στην Κύπρο.
Μια ισχυρή Εθνική Φρουρά, αξιόμαχη και ετοιμοπόλεμη, είναι χωρίς αμφιβολία: Σίγουρο διαπραγματευτικό όπλο στα χέρια της Κυβέρνησης και της πολιτικής ηγεσίας.
Στοιχείο απαραίτητο για να μετακινηθεί από τις αδιάλλακτες θέσεις της η Τουρκική πλευρά.
Απαραίτητος παράγων για την εδραίωση του αισθήματος ασφάλειας μεταξύ του Κυπριακού Λαού, γεγονός που θα επηρεάσει θετικά την ανάπτυξη και την ευημερία της Πατρίδας μας.
Διακηρύττουμε ανεπιφύλακτα πως θα συνεχίσουμε να παρακολουθούμε με ιδιαίτερη ευαισθησία την πολιτική της Κυβέρνησης στο τομέα της Άμυνας και θα υπερασπιζόμαστε με σθένος τις όποιες προσπάθειες για την αναβάθμισή της.
Ταυτόχρονα θα είμαστε εμπόδιο στους οραματισμούς των «επιτηδείων» για διάλυση των ενόπλων δυνάμεων ή για μετατροπή τους σε μισθοφορικό στρατό.
Από τη σωστή άμυνα θα εξαρτηθεί η τύχη της Κύπρου, αλλά και των επερχόμενων γενεών των Ελληνοκυπρίων.
 Και η σωστή άμυνα είναι υπόθεση δική μας. Δεν είναι μεταβιβάσιμη σε κανένα.
Κρίνουμε τα έργα, απαιτούμε πράξεις
Έμπρακτα και με έργα προσβλέπουμε στην υλοποίηση της ενίσχυσης της άμυνάς μας. Με αυτή την επιδίωξη και έχοντας απόλυτη επίγνωση της σοβαρότητας και αναγκαιότητάς της για την επιβίωση του Κυπριακού Ελληνισμού, απαιτούμε
Τη διατήρηση και ενίσχυση της στενής αμυντικής συνεργασίας μεταξύ Κύπρου-Ελλάδας, που υλοποιείται με το δόγμα του Ενιαίου Αμυντικού Χώρου.
Τη διάθεση των αναγκαίων πιστώσεων για τη συντήρηση των μέσων και οπλικών συστημάτων του Στρατού για τη διατήρησή τους σε πλήρη ετοιμότητα.
Την πραγματοποίηση των απαραίτητων εξοπλιστικών προγραμμάτων, που θα καθιστούν την Εθνική Φρουρά μια σύγχρονη, ευέλικτη και αποτρεπτική δύναμη.
Την εμπλοκή όλου του Λαού στον αμυντικό σχεδιασμό, ώστε να γίνει πράξη το δόγμα της Παλλαϊκής Άμυνας.
Παράλληλα επισημαίνουμε και υπογραμμίζουμε πως μας βρίσκουν σύμφωνους τα μέτρα που έχουν ληφθεί και εξαγγελθεί από την Κυβέρνηση και αφορούν την Εθνική Φρουρά.
Ιδιαίτερα, επικροτούμε Την εφαρμογή μηχανογραφικού συστήματος μεταθέσεων των οπλιτών, που εξασφαλίζει την απόλυτη αξιοκρατία και διαφάνεια
Τη λειτουργία Γραφείου Οπλίτη στο Υπουργείο Άμυνας.
Ευρωπαϊκή Πολιτική Άμυνας και Ασφάλειας
Η Κύπρος ως περιφερειακό, και τώρα στρατηγικό, κέντρο μπορεί να αποτελέσει κεφάλαιο όχι μόνο για την Ευρωπαϊκή Ένωση αλλά και για την ευρύτερη περιοχή της Μέσης Ανατολής.
Λαμβάνοντας υπόψη τους ήδη διακηρυγμένους στόχους της Ευρωπαϊκής Ένωσης για μια ουσιαστική παρέμβαση στην ευρύτερη περιοχή της Μεσογείου στα πλαίσια της Ευρω -Μεσογειακής συνεργασίας η Κύπρος μπορεί να διαδραματίσει θετικό ρόλο και να αξιοποιηθεί ανάλογα.
Η δημιουργία του Ευρωπαϊκού Αμυντικού Δυναμικού (Ευρωστρατός) με τη συμμετοχή και συνεισφορά της Κύπρου αυξάνει και ενισχύει την ασφάλειά της
και περιορίζει τις επεκτατικές βλέψεις της Τουρκίας αφού και η ίδια επιθυμεί την ένταξή της στην Ευρωπαϊκή Ένωση.
Παράλληλα καθίσταται η Κύπρος αντάξια και υπολογίσιμη με τα ευρωπαϊκά πρότυπα, διευρύνονται οι τομείς άμυνας, επιμόρφωσης, εκπαίδευσης και εκσυγχρονισμού με νέα οπλικά συστήματα.
Λαμβάνει μέρος στα Ευρωπαϊκά Διασυμμαχικά Στρατηγεία και δίνει το παρόν της στα κέντρα αποφάσεων.
Η Κυπριακή Δημοκρατία θα πρέπει να υποβάλλει αίτηση για τη συμμετοχή της χώρας μας στο Συνεταιρισμό για την «Ειρήνη», για να καταστεί δυνατή η πλήρης συμμετοχή της Κύπρου στο Ευρωπαϊκό Συλλογικό Σύστημα Ασφάλειας.
ΟΙΚΟΝΟΜΙΑ
Την 1η Μαϊου 2004 με την πλήρη ένταξή-της στην Ε.Ε. , η Κύπρος εισήλθε οριστικά σε ένα νέο πολιτικό περιβάλλον το οποίο καθορίζεται από σταθερές αρχές και αξίες
και σ’ ένα νέο οικονομικό περιβάλλον έντονα ανταγωνιστικό από το οποίο απουσιάζει ουσιαστικά ο προστατευτισμός.
Η Κυπριακή οικονομία καλείται να ανταποκριθεί με επάρκεια στις νέες προκλήσεις, να αποδείξει το δυναμισμό της, αλλά και την ικανότητά της να προσαρμόζεται με επιτυχία σε νέες δομές.
Το Κ.Σ. ΕΔΕΚ μετά την επιτυχή ολοκλήρωση της ενταξιακής πορείας της Κύπρου στην Ε.Ε., θεωρεί ότι ο επόμενος μεγάλος στρατηγικός στόχος είναι η ένταξη στην ΟΝΕ και η υιοθέτηση του ευρώ.
 Το Κ.Σ. ΕΔΕΚ και σ’ αυτή την προσπάθεια θα διαθέσει το σύνολο των δυνάμεών του. Κατέθεσε και θα καταθέσει θετικές και εποικοδομητικές προτάσεις για να συμβάλει στην ολοκλήρωσή της.
Η κατάσταση της κυπριακής οικονομίας
Η ένταξη στην ΟΝΕ απαιτεί η κυπριακή οικονομία να πληροί κάποια κριτήρια, τα οποία καθόρισε η Ε. Ε. και αναφέρονται ως «οικονομικοί δείκτες του Μάαστριχ».
Η κυπριακή οικονομία, σαν αποτέλεσμα της μονοδιάστατης ανάπτυξης και των χρόνιων διαρθρωτικών προβλημάτων, παρουσιάζει προβλήματα με σοβαρότερο το δημοσιονομικό έλλειμμα, ενώ το Δημόσιο χρέος ξεπέρασε το 72% του ΑΕΠ.
Με αυτά τα δεδομένα, θα πρέπει να ληφθούν πρόσθετα αποτελεσματικά μέτρα, ώστε η πορεία ένταξης στην ΟΝΕ να καταστεί εφικτή για να μην τεθεί σε κίνδυνο η κοινωνική πολιτική της κυβέρνησης με άμεσες και σοβαρές επιπτώσεις στα μικρο-μεσαία εισοδηματικά στρώματα.
Παράλληλα η λήψη αυτών των μέτρων θα ανατρέψει την εφαρμογή αυστηρής πολιτικής δημοσιονομικής πειθαρχίας (μέτρα αυστηρής λιτότητας), με συνεπακόλουθο την περαιτέρω αύξηση της ανεργίας.
Η ευθύνη του Κ.Σ. ΕΔΕΚ
Το Κ.Σ. ΕΔΕΚ ως σοσιαλιστικό κόμμα, το οποίο έχει στο επίκεντρο της κοινωνικής του πολιτικής την προάσπιση των μικρομεσαίων στρωμάτων του λαoυ και γενικά των μη-προνομιούχων αναλαμβάνει την πρωτοβουλία αλλά και την πολιτική ευθύνη να προτείνει θετικές και εφικτές λύσεις για την αντιμετώπιση των προβλημάτων τους.
Ως κόμμα που συμμετέχει στο κυβερνητικό σχήμα διεκδικεί ρόλο στη συνδιαμόρφωση της οικονομικής πολιτικής, γιατί ενδιαφέρεται για την άσκηση αποτελεσματικής και συνάμα στοχευμένης κοινωνικής πολιτικής η οποία να εξυπηρετεί αυτούς που έχουν πραγματική ανάγκη.
Στόχος του Κ. Σ. ΕΔΕΚ είναι να ενισχύσει την κοινωνική συνοχή
και να επανεντάξει στον κοινωνικό ιστό τα χαμηλά εισοδηματικά στρώματα τα οποία βρίσκονται κάτω από το όριο της φτώχειας.
Αυτός εξ άλλου είναι και ένας από τους βασικούς λόγους που οδήγησαν το Κ.Σ. ΕΔΕΚ να συμμετάσχει στο σημερινό κυβερνητικό σχήμα.
Το Κ. Σ. ΕΔΕΚ πιστεύει ότι τα μεγάλα προβλήματα του τόπου, δεν πρέπει ν’αφορούν μόνο την κυβέρνηση ή ένα κόμμα. Αφορούν το σύνολο του λαού γι' αυτό και για την επίλυσή τους θα πρέπει να υπάρχει η μεγαλύτερη δυνατή κοινωνική συναίνεση.
Το Κ.Σ. ΕΔΕΚ πιστεύει στην αναγκαιότητα προώθησης του κοινωνικού διαλόγου για την αντιμετώπισή τους.
Γι ' αυτό και πρότεινε στον Υπουργό Οικονομικών, να αναλάβει την πρωτοβουλία για τη σύγκληση οικονομικού φόρουμ, στο οποίο, εκτός από την κυβέρνηση και τα πολιτικά κόμματα, να κληθούν να συμμετάσχουν οικονομικοι και επιστημονικοί φορείς, καθώς και εκπρόσωποι των παραγωγικών τάξεων.
Η συνεννόηση και η σύγκλιση σε κοινούς στόχους, καθώς και θέματα τακτικής και διαδικασίας υλοποίησης αυτών των στόχων αποτελεί εθνική αναγκαιότητα.
Οι προτάσεις του Κ.Σ. ΕΔΕΚ
Μέσα σ’αυτά τα δεδομένα το Κ. Σ. ΕΔΕΚ θεωρεί ως άμεση προτεραιότητα τη χάραξη αυστηρής δημοσιονομικής και αντιπληθωριστικής πολιτικής, ώστε μέσα σε τρία χρόνια η Κύπρος να πληροί όλα τα κριτήρια του Μάαστριχ ως προς:
το δημοσιονομικό έλλειμμα, το οποίο πρέπει να είναι μικρότερο του 3% του ΑΕΠ
το δημόσιο χρέος, το οποίο δεν πρέπει να υπερβαίνει το 60% του ΑΕΠ
τα επιτόκια, τα οποία δεν πρέπει να αποκλίνουν πέραν από το 2% σε σύγκριση με τα αντίστοιχα των χωρών με τις καλύτερες επιδόσεις
τον πληθωρισμό, ο οποίος δεν πρέπει να παρουσιάζει απόκλιση μεγαλύτερη της 1.5 μονάδας από το μ.ο. των χωρών μελών της Ε. Ε., και
Το Κ. Σ. ΕΔΕΚ καθορίζει ως άμεσους στρατηγικούς στόχους για την κυπριακή οικονομία:Την ένταξη της Κύπρου στην ΟΝΕ,
 και Την αποτελεσματική αντιμετώπιση του δημοσιονομικού ελλείμματος.
Ένταξη της Κύπρου στην ΟΝΕ
Η ένταξη της Κύπρου στην ΟΝΕ και η υιοθέτηση του κοινού νομίσματος (ευρώ) αποτελεί ουσιαστική αναγκαιότητα για την κυπριακή οικονομία. Γι ' αυτό και η πορεία ένταξης δεν θα πρέπει να αφεθεί να κινείται χωρίς προγραμματισμό και στοχοθεσία.
Το Κ. Σ. ΕΔΕΚ πιστεύει ότι θα πρέπει να προσδιορισθεί τόσο ο χρονικός ορίζοντας ένταξης (01 /01 /2008) όσο και η σταδιοποίηση αυτής της πορείας, για να καθίσταται άμεσα ελεγχόμενη και η πορεία σύγκλισης.
Ταυτόχρονα το γεγονός αυτό θα προσδώσει αξιοπιστία και θα ενισχύσει το κλίμα εμπιστοσύνης του επενδυτικού κόσμου, ώστε αφενός να μην παρατηρηθεί εξαγωγή κεφαλαίων και αφετέρου να καταστεί δυνατή η προσέλκυση κεφαλαίων.
Αντιμετώπιση του Δημοσιονομικού Ελλείμματος
Η σημερινή κατάσταση της οικονομίας και οι εξελίξεις στο δημοσιονομικό έλλειμμα οδηγούν αναμφίβολα στο συμπέρασμα ότι οι προβλέψεις είναι αισιόδοξες αρκεί να μην υπάρξουν παρεκκλίσεις.
Πρέπει ακόμα να επισημανθεί ότι το πρόβλημα με το δημοσιονομικό έλλειμμα καθίσταται σοβαρότερο, γιατί η διάρθρωση των δημόσιων δαπανών είναι τέτοια που το καθιστούν σε μεγάλο βαθμό ανελαστικό.
Με βάση τη σημερινή δημοσιονομική κατάσταση της κυπριακής οικονομίας, η κυβέρνηση θα πρέπει να προχωρήσει στον καταρτισμό ενός πολύχρονου, φιλόδοξου και εφικτού προγράμματος δημοσιονομικής εξυγίανσης.
Περαιτέρω, θα πρέπει να επισημανθεί ότι λόγω της περιορισμένης οικονομικής ανάπτυξης, δε θα ήταν ορθό η κυβέρνηση να αναζητήσει αύξηση των εσόδων με την επιβολή νέων φορολογιών ή αύξησης του ΦΠΑ, γιατί κάτι τέτοιο θα λειτουργούσε ως αντικίνητρο στη διενέργεια επενδύσεων και θα προκαλούσε εκ νέου περιορισμό της οικονομικής δραστηριότητας.
Το Κ.Σ. ΕΔΕΚ πιστεύει ότι τα παρακάτω μέτρα που προτείνει μπορούν να συμβάλουν στην εξομάλυνση της δημοσιονομικής κατάστασης με την άμεση ή/και μακροπρόθεσμη αύξηση των εσόδων και ταυτόχρονα μείωση των δημόσιων δαπανών.
Προτάσεις για αύξηση των εσόδων του κράτους:
 Μερική αποκρατικοποίηση Ημικρατικών Οργανισμών (ATHK, ΑΗΚ κ.ά). Η σταδιακή διάθεση μέρους του μετοχικού τους κεφαλαίου στον ιδιωτικό τομέα θα μειώσει το δημόσιο χρέος, χωρίς να τους καταστήσει ιδιωτικούς οργανισμούς αφού πέραν του 50% των μετοχών θα παραμείνει στο κράτος το οποίο θ' ασκεί και τον έλεγχο.
Ταυτόχρονα με τις αποκρατικοποιήσεις θα πρέπει να εφαρμοσθεί σχέδιο αξιοποίησης των εσόδων που θα προέλθουν και να κατοχυρωθούν τα δικαιώματα όλων των εργαζομένων σ’αυτούς τους οργανισμούς.
Πώληση των μετοχών του κράτους σε διάφορους ζημιογόνους οργανισμούς, Τράπεζα Αναπτύξεως, Δασικές Βιομηχανίες, Εταιρεία Αρτοποιών.
Βελτίωση της φοροσυλλεκτικής ικανότητας του κράτους (επικοινωνία μηχανογραφικών συστημάτων ΦΠΑ, Τμήματος Εσωτερικών Προσόδων και ΤΚΑ).
Μεγιστοποίηση της απορρόφησης από τα κοινοτικά ταμεία για αναπτυξιακά έργα.
Άμεση προώθηση της ειδικής φορολογικής ρύθμισης (κρυφοί λογαριασμοί, επαναπατρισμός κεφαλαίων).
Ρύθμιση των πολεοδομικών μικροπαραβάσεων.
Φορολόγηση της υπεραξίας που προκύπτει από την αλλαγή των πολεοδομικών ζωνών και από την παραχώρηση πολεοδομικών χαλαρώσεων.
Φορολόγηση της επιχειρηματικής δραστηριότητας της εκκλησίας.
Προτάσεις περιορισμού των δαπανών:
Δημόσιο Μισθολόγια
Δημιουργία ανεξάρτητων σωμάτων καθορισμού των αυξήσεων στον ευρύτερο δημόσιο τομέα (Pay Reνίew Bodίes).
Σύνδεση των αυξήσεων στη δημόσια υπηρεσία με την παραγωγικότητα κατά τμήμα και κατ’άτομο.
Ευρεία εφαρμογή της εναλλαξιμότητας για περιορισμό των προσλήψεων στη δημόσια υπηρεσία.
Ανάθεση στον ιδιωτικό τομέα δραστηριοτήτων του Δημοσίου, εφόσον το κόστος είναι χαμηλότερο (π. χ Κυβερνητικό Τυπογραφείο).
Μετατροπή των νοσοκομείων σε αυτόνομους διοικητικούς, επιστημονικούς και οικονομικούς οργανισμούς για να περιορισθούν οι αχρείαστες δαπάνες στον τομέα των ιατρικών υπηρεσιών.
Άλλα μέτρα περιορισμού των δαπανών:
Χρηματοδότηση, κατασκευή, διαχείριση και συντήρηση από τον ιδιωτικό τομέα νέων δημόσιων κτιρίων (π. χ νέα σχολεία) και προώθηση του θεσμού της ενοικιαγοράς από το κράτος (PFI).
Εφαρμογή του συστήματος ΒΟΤ σε λιμάνια και μαρίνες.
Αντικατάσταση των καθολικών επιδομάτων με στοχευόμενες παροχές και επιδόματα νέας μορφής προς όσους έχουν πραγματική ανάγκη.
Μέτρα τόνωσης της οικονομίας (με έμμεση επίδραση στον περιορισμό του δημοσιονομικού ελλείμματος):
Πρόταση στην Ε. Ε. για τη δημιουργία στην Κύπρο Τράπεζας Ευρωμεσογειακής Συνεργασίας.
Ευνοϊκό καθεστώς για εγγραφή διεθνών αμοιβαίων και άλλων ταμείων στην Κύπρο
Ευνοϊκό φορολογικό καθεστώς σε αμοιβαία κεφάλαια.
Εφαρμογή της φορολογικής ασυλίας για αδήλωτα κεφάλαια.
Έμφαση στα σχέδια ενίσχυσης της νεανικής επιχειρηματικότητας.
Μετατροπή της Κύπρου σε περιφερειακό κέντρο παροχής ιατρικών υπηρεσιών.
Προσέλκυση ξένων επενδύσεων
Με στόχο την προσέκλυση ξένων επενδύσεων στην Κύπρο το Κ. Σ. ΕΔΕΚ Προτείνει τη δημιουργία ανεξάρτητου φορέα, καθώς το έργο αυτό δεν μπορεί να καλυφθεί από κυβερνητικές υπηρεσίες.
Ο ανεξάρτητος αυτός φορέας θα συμμετέχει στους αντίστοιχους διεθνείς οργανισμούς IPA (lnvestment Promotίon Agency) και WAIPA (World Association), γεγονός που θα συμβάλει σημαντικά στους στόχους του.
 Παράλληλα, με δεδομένο το ευνοϊκό φορολογικό καθεστώς στην Κύπρο για τις ξένες εταιρείες, προτείνεται η θεσμοθέτηση της «ιθύνουσας εταιρείας» ξένων συμφερόντων στην Κύπρο, η λειτουργία της οποίας συμφέρει τόσο τους ξένους επενδυτές όσο και την κυπριακή οικονομία.
BIOMHXANIA, ΕΜΠΟΡΙΟ, ΤΟΥΡΙΣΜΟΣ, ΕΝΕΡΓΕΙΑ
ΕΜΠΟΡΙΟ
Η σημερινή κατάσταση
Με την ένταξη της χώρας μας στην Ευρωπαϊκή Ένωση έχουν δημιουργηθεί οι προϋποθέσεις, ώστε ο Κύπριος καταναλωτής να ωφεληθεί σημαντικά από την άρση των περιορισμών στις εισαγωγές, την αύξηση των προσφερόμενων επιλογών και τη βελτίωση των ντόπιων και ξένων προϊόντων και υπηρεσιών που μπορεί να αγοράσει.
Εξακολουθούν όμως να υπάρχουν σοβαρά προβλήματα σε δύο σημαντικούς τομείς: Η αγορά κυριαρχείται συχνά από ολιγοπωλιακές καταστάσεις που αποβαίνουν εις βάρος του καταναλωτή.
Επιπρόσθετα, δεν υπάρχει επαρκής προστασία του καταναλωτή, όπως θα έπρεπε να συμβαίνει σε μια αναπτυγμένη χώρα.
 Η ανάπτυξη υγιούς ανταγωνισμού. μακριά από μονοπωλιακές και ολιγοπωλιακές καταστάσεις, παραμένει ψηλά στις προτεραιότητές μας.
Προς αυτήν την κατεύθυνση επιβάλλεται η ενίσχυση της Επιτροπής Ανταγωνισμού σε βαθμό που θα μπορεί να διαφυλάσσει τις συνθήκες πλήρους ανταγωνισμού προς όφελος των πολιτών, αλλά και της ίδιας της εμπορικής δραστηριότητας.
Προστασία του καταναλωτή
Μέσα στο υφιστάμενο σήμερα νομικό πλαίσιο για την προστασία του καταναλωτή πρέπει να ενισχυθεί η αρμόδια υπηρεσία, για να μπορέσει να εφαρμώσει αποτελεσματικά τους νόμους.
Η θεσμοθέτηση Επιτρόπου Προστασίας Καταναλωτών θα συμβάλει τα μέγιστα προς αυτή την κατεύθυνση, γι ' αυτό και το Κ. Σ ΕΔΕΚ έχει καταθέσει, προ πολλού, στη Βουλή των Αντιπροσώπων πρόταση Νόμου με στόχο τη διασφάλιση υψηλού επιπέδου προστασίας της ασφάλειας, της υγείας και των οικονομικών συμφερόντων των καταναλωτών.
Επιπρόσθετα η πολιτεία θα πρέπει να συμβάλει εμπράκτως στην ενίσχυση των Συνδέσμων Καταναλωτών, για να συνεχίσουν το σημαντικό έργο που επιτελούν.
Χάρτα Δικαιωμάτων του Πολίτη
Αρκετοί Δημόσιοι Οργανισμοί έχουν προχωρήσει στην επεξεργασία της δικής τους Χάρτας Δικαιωμάτων του Πολίτη.
 Ο θεσμός αυτός πρέπει να καλύψει κάθε κρατική υπηρεσία και κάθε δημόσιο οργανισμό, ώστε να καταρτίσουν Χάρτα, που να καθορίζει ρητά το ελάχιστο επίπεδο των προσφερόμενων υπηρεσιών, τα δικαιώματα του πολίτη, αλλά και την αποζημίωσή του σε περίπτωση παραβίασης των δικαιωμάτων αυτών.
BIOMHXANIA
Η κατάσταση σήμερα
Σήμερα, μετά την ολοκλήρωση της ένταξής μας στην Ε.Ε. όλοι σχεδόν οι κλάδοι της κυπριακής βιομηχανίας αντιμετωπίζουν πρόβλημα επιβίωσης.
 Ο ανταγωνισμός από ξένα προϊόντα είναι πολύ σκληρός, τόσο στην εσωτερική αγορά όσο και στο εξωτερικό.
 Η κυπριακή βιομηχανία εξακολουθεί να χαρακτηρίζεται από χαμηλή παραγωγικότητα και πολλές μονάδες στηρίζονται ακόμα στα φτηνά εργατικά χέρια.
 Δυστυχώς, ενώ οι τότε κυβερνώντες γνώριζαν (ή έπρεπε να γνωρίζουν) τις επιπτώσεις της ευρωπαϊκής εναρμόνισης, δεν έκαμαν τίποτε το ουσιαστικό για να τις αμβλύνουν.
Αντίθετα, ακολούθησαν σπασμωδική και μπαλωματική πολιτική έναντι της μεταποιητικής βιομηχανίας, χωρίς στρατηγική και προτεραιότητες.
Τι προτείνουμε
Προτεραιότητά μας θα είναι η προσπάθεια για συγκρότηση και εφαρμογή μιας πολιτικής για στήριξη και ανάπτυξη της Κυπριακής Βιομηχανίας.
 Μέσα στα πλαίσια αυτά θα πρέπει να προωθηθεί η ενίσχυση σύγχρονων ευέλικτων βιομηχανιών που θα στηρίζονται σε νέες τεχνολογίες, επιστημονική οργάνωση της παραγωγής και της εμπορίας, και προσέλκυση ξένων εταιρειών υψηλής τεχνολογίας, που θα εργοδοτούν ντόπιο επιστημονικό δυναμικό.
 Πρέπει, επίσης, να ενισχύσουμε τομείς στους οποίους η Κύπρος μπορεί να αποκτήσει συγκριτικό πλεονέκτημα, όπως για παράδειγμα η ηλιακή ενέργεια.
Επιλεκτικές επιδοτήσεις και βοήθεια
Οι προτεραιότητες αυτές θα υλοποιηθούν μέσω ενός συστήματος επιλεκτικών κρατικών επιδοτήσεων και άλλης βοήθειας προς τη βιομηχανία.
 Θα πρέπει να δοθεί, επιπρόσθετα, έμφαση στη στήριξη βιομηχανιών και τεχνολογιών που είναι φιλικές προς το περιβάλλον.
Δε συμφωνούμε με την τεχνητή συντήρηση στη ζωή βιομηχανιών, χωρίς κανένα μέλλον. Αντίθετα, θα πρέπει να εξεταστούν λεπτομερειακά όλα τα σχέδια βοήθειας προς τις βιομηχανίες, για να αξιολογηθεί η αποτελεσματικότητά τους.
Επιδοτήσεις, χορηγίες και άλλα ωφελήματα προς επιχειρήσεις χωρίς βιώσιμη προοπτική διαιωνίζουν ασύμφορες δραστηριότητες σε βάρος της ανάπτυξης πιο παραγωγικών τομέων και, όπου διαπιστώνονται, πρέπει να καταργούνται.
Επενδύσεις σε έργα υποδομής
Αντί τέτοιων αντιπαραγωγικών ωφελημάτων, επιβάλλεται να προωθήσουμε επενδύσεις σε έργα υποδομής στις συγκοινωνίες, τις επικοινωνίες, την εκπαίδευση, την εργαστηριακή υποδομή για έλεγχο και διασφάλιση της ποιότητας των προϊόντων και άλλα έργα κοινής ωφελείας.
Μπορούμε, επίσης, να προωθήσουμε την τεχνολογική αναβάθμιση με φορολογικές μεταρρυθμίσεις και άλλα κίνητρα,
καθώς και άλλα μέτρα για αύξηση της παραγωγικότητας και ανταγωνιστικότητας.
Βοήθεια από την Ευρωπαϊκή Ένωση
Η ικανότητά μας να αξιοποιήσουμε οικονομική βοήθεια από την Ε. Ε. αποτελεί μια από τις βασικές προϋποθέσεις για στήριξη της βιομηχανίας μας.
Θα πρέπει να δοθεί άμεση προτεραιότητα στη μεγαλύτερη δυνατή απορρόφηση ευρωπαϊκών πόρων και τεχνογνωσίας, μέσω των κοινοτικών προγραμμάτων.
 Για το σκοπό αυτό θα πρέπει να συσταθεί ειδική ομάδα εμπειρογνωμόνων για εκμετάλλευση όλων των δυνατοτήτων για κάθε τομέα εμπορικής και βιομηχανικής δραστηριότητας.
Ιδιαίτερη έμφαση πρέπει να δοθεί στις μικρές βιοτεχνίες και βιομηχανίες οι οποίες θα πρέπει να βοηθηθούν οικονομικά και με άλλους τρόπους.
 Προς την κατεύθυνση αυτή επιβάλλεται να ενθαρρυνθεί η δημιουργία συνεταιρισμών σε διάφορα στάδια της παραγωγής ή της εμπορίας των προϊόντων τους.
Συνεργασία Ακαδημαϊκών Ιδρυμάτων και βιομηχανίας
Επαναλαμβάνουμε την εισήγησή μας για δημιουργία ακαδημαϊκού κέντρου στήριξης της βιομηχανίας, κατά τα πρότυπα των ευρωπαϊκών χωρών.
Στο Κέντρο αυτό ακαδημαϊκοί θα προσφέρουν βοήθεια σε θέματα τεχνολογίας, οργάνωσης της παραγωγής και προώθησης των προϊόντων τους.
ΤΟΥΡΙΣΜΟΣ
Η σημερινή κατάσταση
Ο τουρισμός, η σημαντικότερη πηγή εισοδήματος στην Κύπρο, αντιμετωπίζει τα τελευταία χρόνια σοβαρά προβλήματα. Τα περιθώρια αριθμητικής αύξησης του εξαντλούνται.
 Είναι φανερές οι αρνητικές επιδράσεις στο περιβάλλον από την υπέρμετρη αύξηση του αριθμού των τουριστών.
 Ταυτόχρονα, το μοντέλο του μαζικού τουρισμού, για ήλιο και θάλασσα, δεν είναι πια δημοφιλές ανάμεσα στους Ευρωπαίους, πολλοί από τους οποίους στρέφονται προς άλλες μορφές τουρισμού.
Τι προτείνουμε
Η τουριστική μας πολιτική θα πρέπει να έχει ως στόχο την προσέλκυση επισκεπτών ψηλότερου βιοτικού επιπέδου
και την αύξηση της κατά κεφαλήν δαπάνης,
καθώς και την αύξηση της πληρότητας των ξενοδοχείων και άμβλυνσης του φαινομένου της εποχικότητας.
Πρέπει, επίσης, η πολιτική μας να αξιοποιεί τα συγκριτικά πλεονεκτήματα της χώρας μας, δηλαδή το μεσογειακό κλίμα, τη φιλοξενία των Κυπρίων, το φυσικό περιβάλλον και την ιστορική και πολιτιστική μας κληρονομιά.
Μελέτη των σύγχρονων τάσεων στη διεθνή τουριστική αγορά
Χρειάζεται διεξοδική μελέτη για καταγραφή των νέων τάσεων στην τουριστική ζήτηση διεθνώς, ώστε να πάψει η τουριστική μας πολιτική να ακολουθεί τις εξελίξεις, αλλά να τις προβλέπει και να διαμορφώνεται ανάλογα.
Αναθεώρηση της πολιτικής των επιδοτήσεων
Η τακτική της ικανοποίησης απαιτήσεων, με φορολογικές απαλλαγές και άλλες επιδοτήσεις, πρέπει να αναθεωρηθεί.
Οι επιδοτήσεις και τα φορολογικά μέτρα πρέπει να είναι επιλεκτικά και αποτελεσματικά γιατί η κοινωνία δεν έχει υποχρέωση να επιδοτεί αδιάκριτα καμιά ομάδα του πληθυσμού.
 Η όποια κρατική βοήθεια πρέπει να ενθαρρύνει τους τομείς της τουριστικής βιομηχανίας που έχουν μέλλον και οι οποίοι ανταποκρίνονται στις προτεραιότητες της κυβερνητικής πολιτικής.
Τερματισμός των νομιμοποιήσεων των παράνομων κλινών
Η νομιμοποίηση παράνομων κλινών υποβαθμίζει το συνολικό τουριστικό προϊόν και έχει οδηγήσει τον τουρισμό στη λανθασμένη κατεύθυνση της μαζικής προσέλκυσης τουριστών με χαμηλή αγοραστική δύναμη.
 Πρέπει να υπάρξει αντίσταση στις πιέσεις γι ' αυτές τις νομιμοποιήσεις και να δοθεί έμφαση στην ανάπτυξη νέων, πιο προσοδοφόρων ειδών θεματικού τουρισμού (π.χ. αθλητικός, ναυτικός, συνεδριακός, αγροτουρισμός, οικοτουρισμός).
Επένδυση στο ανθρώπινο δυναμικό
Χρειάζεται να εισαχθούν προγράμματα για την καλλιέργεια της τουριστικής συνείδησης και επαγγελματικής προσέγγισης σε όλα τα τουριστικά επαγγέλματα.
Η συνεχής κατάρτιση και η επιμόρφωση όσων ασχολούνται στον τομέα θα βοηθήσει στην αύξηση της παραγωγικότητας, τη μείωση του κόστους και τη βελτίωση του επιπέδου των παρεχόμενων υπηρεσιών.
Προτεραιότητα στο περιβάλλον
Ο μαζικός τουρισμός επιβαρύνει το περιβάλλον, υποβαθμίζει την ποιότητα της ζωής μας και, αν συνυπολογίσουμε το κοινωνικό του κόστος, αφήνει λιγότερα χρήματα από όσα φαίνονται.
 Όταν η τουριστική ανάπτυξη βαρύνει σημαντικά το περιβάλλον, οι αποφάσεις μας πρέπει να είναι υπέρ της ποιότητας της ζωής μας και όχι των όποιων τουριστικών συμφερόντων.
ΕΝΕΡΓΕΙΑ
Η μη ολοκλήρωση της επεξεργασίας και εφαρμογής μιας συνολικής εθνικής ενεργειακής πολιτικής έχει αρνητικές επιπτώσεις τόσο οικονομικές όσο και περιβαλλοντικές για τον τόπο μας.
Μια τέτοια πολιτική θα πρέπει να αντανακλά τις ανάγκες του τόπου, να σέβεται το περιβάλλον και να αξιοποιεί πλήρως τις δυνατότητές μας για απεξάρτηση σε σημαντικό βαθμό από τα ορυκτά καύσιμα.
Προς την κατεύθυνση αυτή το θέμα της χρήσης Ανανεώσιμων Πηγών Ενεργείας (ΑΠΕ) πρέπει να αποτελέσει θέμα εθνικής ενεργειακής και περιβαλλοντικής προτεραιότητας και όχι απλά θέμα ικανοποίησης των στόχων και δεικτών της Ε.Ε.
Η επέκταση της χρήσης των ΑΠΕ θα έχει μια σειρά από ευεργετικά αποτελέσματα για τη χώρα μας.
Θα συμβάλει στην απεξάρτηση από την πλήρη εξάρτηση από τα ορυκτά καύσιμα και στη συνεπακόλουθη μείωση της οικονομικής αφαίμαξης του τόπου σε συνάλλαγμα.
Θα επιφέρει σημαντικά περιβαλλοντικά οφέλη
και θα ενισχύσει την εγχώρια αγορά εργασίας.
Θα πρέπει να δοθεί σημασία σε όλες τις μορφές των ΑΠΕ, που με τον ένα ή τον άλλο βαθμό προσφέρονται για αξιοποίηση στην Κύπρο (ηλιακή, αιολική, χρήση βιομάζας κ.λπ).
Μέσα στα πλαίσια της προώθησης χρήσης των ΑΠΕ θα πρέπει να υπάρξει περαιτέρω αύξηση των επιχορηγήσεων και κινήτρων για τη χρήση τους.
Επιβάλλεται, επίσης, να απλουστευτούν οι διαδικασίες και να ελαχιστοποιηθεί η γραφειοκρατία στη διαδικασία προώθησης προτάσεων για χρήση των ΑΠΕ.
Ένα από τα κύρια συστατικά μιας ολοκληρωμένης ενεργειακής πολιτικής θα πρέπει να είναι και η εξοικονόμηση ενέργειας.
Αυτή μπορεί να προωθηθεί μέσα από την αναδιοργάνωση της υφιστάμενης υποδομής (συγκοινωνιακά δίκτυα, πολεοδομία αστικών περιοχών, ενεργειακή αρχιτεκτονική), την καλλιέργεια ενεργειακής συνείδησης μέσα από την εκπαίδευση των πολιτών, αλλά και την εισαγωγή κατάλληλων κινήτρων για εξοικονόμηση και αντικινήτρων για σπατάλη (φορολογικά και άλλα).
Χρήση φυσικού αερίου για παραγωγή ενέργειας
Η πολιτική απόφαση για προώθηση της χρήσης φυσικού αερίου για την παραγωγή ηλεκτρικής ενέργειας στην Κύπρο είναι ορθή, τόσο από πλευράς περιβαλλοντικής όσο και για σκοπούς μείωσης της ψηλής εξάρτησης από το πετρέλαιο.
 Η απόφαση αυτή θα προδιαγράψει σε μεγάλο βαθμό το ενεργειακό μέλλον της πατρίδας μας. Γι ' αυτό θα πρέπει να μελετηθούν διεξοδικά, με προσοχή και σοβαρότητα όλες οι πτυχές της, ώστε να δοθούν οι ορθότερες λύσεις και να εξευρεθούν οι καταλληλότερες διαδικασίες για την υλοποίηση των έργων υποδομής που απαιτούνται για την έλευση και χρήση του φυσικού αερίου.
Ειδικότερα, θα πρέπει να εξασφαλιστούν έγκαιρα οι απαιτούμενες αγορές φυσικού αερίου σε τιμές όσο το δυνατό πιο ανταγωνιστικές.
 Θα πρέπει να μελετηθεί ο τρόπος μεταφοράς του φυσικού αερίου (σε υγροποιημένη μορφή κατά πάσα πιθανότητα), καθώς επίσης και η δημιουργία των απαραίτητων εγκαταστάσεων αποϋγροποίησής του.
Με βάση τη συγκεκριμενοποίηση όλων αυτών των δεδομένων θα πρέπει να προωθηθούν μέσα από έγκυρες και αδιάβλητες μελέτες και οι απαιτούμενες αποφάσεις για την εγκατάσταση και λειτουργία των αντίστοιχων ηλεκτροπαραγωγών μονάδων.
Για την υλοποίηση όλων των πιο πάνω έργων, που θα πρέπει να γίνει με πλήρη διαφάνεια, θα πρέπει να επιδιωχθεί η εμπλοκή και στήριξη της Ευρωπαϊκής Ένωσης.
ΠΑΙΔΕΙΑ
ΤΟ ΟΡΑΜΑΜΑΣ
Εμείς οι σοσιαλιστές είμαστε ταυτισμένοι με την αλλαγή.
Έχουμε ταυτίσει την υπόστασή μας με τη βεβαιότητα ότι ο άνθρωπος μπορεί ν' αλλάξει την κοινωνία, τον κόσμο ολάκερο.
 Πιστεύουμε ότι η μεγαλύτερη αλλαγή μπορεί να προέλθει μέσα από την εκπαίδευση.
Δεν είναι, άλλωστε, τυχαίο το γεγονός ότι η μεγαλύτερη κοινωνική κατάκτηση στην Ευρώπη του 20ου αιώνα υπήρξε το δημόσιο σχολείο, η παιδεία για όλους.
Η εκπαιδευτική αυτή επιτυχία είναι μια κορυφαία κατάκτηση των λαών, απότοκο των σοσιαλιστικών ιδεών και αγώνων.
Γι' εμάς τους σοσιαλιστές της Κύπρου όραμά μας είναι η δημιουργία ενός χαρούμενου, δημοκρατικού, δημιουργικού σχολείου, που θα καλλιεργεί και θ' αναπτύσσει τη δημιουργικότητα, την κριτική σκέψη, τον αυτοσεβασμό και τη συναντίληψη, το σεβασμό των δικαιωμάτων των άλλων, το σεβασμό της ετερότητας.
Οραματιζόμαστε ένα σχολείο ανθρωποκεντρικό που θα καλλιεργεί τόσο το ΝΟΥ όσο και την ΚΑΡΔΙΑ, που θα δημιουργεί ενεργούς πολίτες με δημοκρατικά ιδεώδη, κοινωνικές ευαισθησίες και αγάπη για την πατρίδα.
Οραματιζόμαστε ένα σχολείο ποιοτικό, αυτόνομο και συμμετοχικό, όπου όλοι οι μαθητές, οι εκπαιδευτικοί και οι γονείς να είναι ισότιμοι συνεργάτες.
Οραματιζόμαστε, έναν εκπαιδευτικό, ιδεολόγο και ευαισθητοποιημένο, έναν εκπαιδευτικό, που να νιώθει και να λειτουργεί ως ελεύθερος αναμορφωτής και όχι να αναπαράγει τις υφιστάμενες κοινωνικές δομές.
Με την παρούσα κυβέρνηση θεωρούμε ότι έχει γίνει το πρώτο σημαντικό βήμα προς την κατεύθυνση της ποιοτικής αναβάθμισης της Εκπαίδευσης.
Για πρώτη φορά κατατέθηκε μια συνολική πρόταση για εκπαιδευτική μεταρρύθμιση που στοχεύει στην άμεση ποιοτική αναβάθμιση και εκσυγχρονισμό όλων των βαθμίδων του εκπαιδευτικού μας συστήματος.
Η Πρόταση στηρίζεται σε προοδευτικό φιλοσοφικό υπόβαθρο και λαμβάνει υπόψη, από τη μια, τις σύγχρονες επιστημονικές θεωρίες και, από την άλλη, τις σημαντικότερες διαπιστώσεις που έχουν γίνει ως τώρα για το εκπαιδευτικό μας σύστημα (Εκθεση ΟΥΝΕΣΚΟ κτλ).
Το νέο σχολείο που εισηγείται η Επιτροπή Εκπαιδευτικής Μεταρρύθμισης, και εμείς υιοθετούμε, είναι ανθρωποκεντρικό και επιδιώκει την παιδεία του ανθρώπου-πολίτη και όχι την εκπαίδευση-κατάρτισή του.
Ο νέος αυτός άνθρωπος, διατηρώντας τα εθνικά-πολιτισμικά αλλά και τα θρησκευτικά του χαρακτηριστικά, θα σέβεται ταυτόχρονα τη διαφορετικότητα και τον πλουραλισμό (πολιτιστικό, γλωσσικό, θρησκευτικό) όλων των άλλων.
Η γενική αυτή παιδεία θα επιτευχθεί με την ανανέωση του περιεχομένου της εκπαίδευσης, αλλά και των Αναλυτικών Προγραμμάτων και της παιδαγωγικής-διδακτικής διαδικασίας.
Ο συνδυασμός της ανθρωπιστικής, της επιστημονικής και της τεχνολογικής γνώσης θα οδηγήσει τελικά στην καλλιέργεια της κριτικής σκέψης και στη διαμόρφωση του αυτόνομου και δημιουργικού ανθρώπου.
Στο νέο σχολείο θα λαμβάνονται υπόψη οι τοπικές ιδιαιτερότητες και θα προβλέπεται και η δημιουργική συμμετοχή των εκπαιδευτικών φορέων, πράγμα που προωθεί την αποκέντρωση του εκπαιδευτικού μας συστήματος, πράγμα που για εμάς αποτελεί προτεραιότητα.
Η ανάγκη για επιμόρφωση των εκπαιδευτικών θεωρείται εκ των ων ουκ άνευ για την προώθηση και υλοποίηση οποιωνδήποτε μεταρρυθμιστικών προτάσεων, είτε στη δομή είτε στα Αναλυτικά Προγράμματα είτε στην παιδαγωγική εκπαιδευτική διαδικασία.
Η εκπαιδευτική μας ελπίδα είναι η αναμόρφωση της δομής του εκπαιδευτικού μας συστήματος από το νηπιαγωγείο μέχρι το πανεπιστήμιο, αλλά και του ίδιου του Υπουργείου τόσο σε κεντρικό όσο και σε περιφερειακό επίπεδο.
Η βασική υποχρεωτική εκπαίδευση
Θεωρούμε τη Βασική Εκπαίδευση (Προδημοτική, Δημοτική, Γυμνάσιο) ως το θεμέλιο του εκπαιδευτικού μας συστήματος.
Κάθε επένδυση σ' αυτήν την εκπαίδευση αποτελεί επένδυση στο μέλλον.
 Η είσοδός μας στον 21 ο αιώνα, η ένταξη μας στην Ευρώπη και οι νέες κοινωνικοοικονομικές συνθήκες που επικρατούν στον κόσμο απαιτούν εκσυγχρονισμό και ποιοτική αναβάθμιση της Βασικής Εκπαίδευσης.
Οι θέσεις μας:
Η πολιτεία, διά του Υπουργείου Παιδείας και Πολιτισμού, πρέπει να αναλάβει πλήρως την ευθύνη και τον έλεγχο της Προσχολικής Εκπαίδευσης (τριών ετών μέχρι πέντε ετών και οκτώ μηνών).
Να ληφθούν μέτρα για την αυτονομία της Προδημοτικής Εκπαίδευσης,
για τη λειτουργία ολοήμερου νηπιαγωγείου,
για βελτίωση της υλικοτεχνικής υποδομής,
για μείωση του αριθμού των μαθητών κατά τάξη (όχι πάνω από 25)
και τέλος για έκδοση και διάθεση βοηθημάτων και άλλου εποπτικού υλικού για τα νηπιαγωγεία.
Ανάπτυξη νέων Αναλυτικών Προγραμμάτων για όλα τα στάδια της βασικής εκπαίδευσης που ν' ανταποκρίνονται στην παρατηρούμενη έκρηξη γνώσεων, στην πολιτισμική πολυπλοκότητα και στην ανθρωπιστική διάσταση της εκπαίδευσης.
Διαφοροποίηση της διδασκαλίας στην τάξη και χρήση συνεργατικών, ομαδικών, συνεταιριστικών, διερευνητικών μεθόδων, ώστε να καλλιεργείται η αυτενέργεια, η κριτική σκέψη, η δημιουργικότητα και οι δεξιότητες για τη διά βίου εκπαίδευση.
Εμπλουτισμός των προγραμμάτων σπουδών στα Παιδαγωγικά Τμήματα του Πανεπιστημίου, ώστε να έχουμε πολυδύναμους εκπαιδευτικούς με εξειδίκευση σε μαθήματα του Αναλυτικού Προγράμματος.
Συνεχής και προγραμματισμένη ενδοϋπηρεσιακή επιμόρφωση των εκπαιδευτικών και παροχή κινήτρων για παρακολούθηση μεταπτυχιακών προγραμμάτων.
Εφαρμογή ενός νέου Σχεδίου Αξιολόγησης που θα στοχεύει στη βελτίωση της εκπαίδευσης και των εκπαιδευτικών.
Διοικητική, οικονομική και εκπαιδευτική αυτονομία στις σχολικές μονάδες και συνεργασία σχολείου -κοινότητας -γονιών ξεκαθαρισμένους ρόλους και ευθύνες.
Μείωση του αριθμού των μαθητών κατά τμήμα (όχι πάνω από 25) ,
διορισμός γραμματειακού προσωπικού και στη Δημοτική Εκπαίδευση
 και βελτίωση του τρόπου λειτουργίας των Σχολικών Εφορειών για ταχύτερη και οικονομικότερη εξυπηρέτηση των σχολείων.
Να θεσμοθετηθούν, να ενισχυθούν οι εκπαιδευτικές καινοτομίες και να δοθεί ο αναγκαίος χρόνος στο πρόγραμμα στους εκπαιδευτικούς, ώστε οι καινοτομίες να μη γίνονται σε «κλεμμένο χρόνο».
 Τέτοιες χρήσιμες καινοτομίες είναι διαπολιτισμική εκπαίδευση, η περιβαλλοντική εκπαίδευση, οι νέες τεχνολογίες, η εκπαίδευση στα ΜΜΕ, η μουσειακή αγωγή , η αγωγή υγείας κλπ. ) .
Παροχή ίσων δικαιωμάτων,
 ίση μεταχείριση στα άτομα με αναπηρίες
και παροχή κατάλληλης στήριξης και εκπαίδευσης, ώστε οι συνάνθρωποί μας αυτοί να φτάνουν σ' ένα επίπεδο εκπαίδευσης που να τους επιτρέπει να ζήσουν ευτυχισμένα στο κοινωνικό σύνολο.
Είναι γι αυτό που θεωρούμε την Ειδική Εκπαίδευση σαν ένα σημαντικό κομμάτι της όλης Εκπαίδευσης.
Ολοήμερο Σχολείο
Οργάνωση και η λειτουργία του ολοήμερου σχολείου θα πρέπει να γίνει με τέτοιο τρόπο, ώστε να αναδεικνύεται ο παιδαγωγικός ρόλος του και ταυτόχρονα ο κοινωνικός.
Το ολοήμερο σχολείο δε θα πρέπει να αποτελεί απλά μια επέκταση του πρωινού σχολείου.
Αντιμετωπίζουμε το νέο θεσμό του ολοήμερου σχολείου με υπευθυνότητα και στηρίζουμε ότι θα πρέπει να δομηθεί σε στέρεες βάσεις, ώστε και να ανταποκρίνεται :
στην ανάγκη για νέο τρόπο οργάνωσης της σχολικής μονάδας
στην ουσιαστική και πλατύτερη προσφορά του εκπαιδευτικού
στην ανάγκη δημιουργίας κουλτούρας για δημιουργική απασχόληση ανάμεσα στα παιδιά
στην ανάγκη για ενισχυτική διδασκαλία, εκεί και όπου χρειάζεται, ούτως ώστε να γεφυρώνονται οι αποστάσεις και να εξομαλύνεται ο δρόμος για τα επόμενα βήματα των παιδιών που παρουσιάζουν συγκεκριμένες σχολικές αδυναμίες
στην προσφορά δυνατοτήτων ανάπτυξης ικανοτήτων για τα χαρισματικά παιδιά
στην ανάγκη στήριξης του δημόσιου χαρακτήρα της εκπαίδευσης μέσα από τη συνεργασία ολόκληρης της εκπαιδευτικής κοινότητας
αλλά και την εμπλοκή της τοπικής κοινωνίας , ώστε να συνδεθεί το σχολείο με την κοινωνία και να επιτευχθεί αυτό που αποκαλούμε «άνοιγμα του σχολείου στην κοινωνία»
στην ανάγκη εκπαιδευτικής, παιδαγωγικής, συναισθηματικής στήριξης των παιδιών (προετοιμασία για την άλλη μέρα), ώστε το σχολείο να βοηθά τους εργαζόμενους γονείς.
Λυκειακή Εκπαίδευση
Ενώ η βασική εκπαίδευση επιβάλλεται να είναι κοινή για όλα τα παιδιά, η Λυκειακή πρέπει να παρέχει στο μαθητή τη δυνατότητα επιλογής μαθημάτων σύμφωνα με τις κλίσεις, τα ενδιαφέροντα και τους στόχους του.
Δυστυχώς η επιχειρηθείσα από την προηγούμενη κυβέρνηση αλλαγή με το Ενιαίο Λύκειο απέτυχε.
Οι αλλαγές έγιναν βεβιασμένα, χωρίς προγραμματισμό, χωρίς την αναγκαία παρακολούθηση και στήριξη, χωρίς επαρκή επιμόρφωση των εκπαιδευτικών και χωρίς τον απαραίτητο τεχνολογικό εξοπλισμό.
 Κατά συνέπεια, αντί να επιλυθούν προβλήματα, δημιουργήθηκαν πολλά άλλα. Προς την κατεύθυνση αυτή η πρόταση της Επιτροπής Ειδικών για την Εκπαιδευτική μεταρρύθμιση προσφέρει αρκετές λύσεις.
Μεγάλη έμφαση πρέπει να δοθεί στην ουσιαστική αναβάθμιση της Τεχνικής Εκπαίδευσης.
Στην εποχή της τεχνολογίας, δεν μπορεί η Τεχνική Εκπαίδευση να θεωρείται το «αποπαίδι» της Γενικής.
Εμείς, ως Σοσιαλιστικό Κόμμα , προασπιστές των λαϊκών στρωμάτων, τα οποία, κατά το πλείστον, καλύπτει η Τεχνική Εκπαίδευση, απαιτούμε τη λήψη μέτρων για την πραγματική αναβάθμισή της.
 Αυτό μπορεί, κατά τη γνώμη μας, να επιτευχθεί, είτε με την Ενιαιοποίηση της με τη Γενική Μέση Ε παίδευση, είτε με τη ριζική μεταρρύθμισή της.
Βασικά εκπαιδευτικά θέματα Σχέδιο Αξιολόγησης
Το υφιστάμενο Σύστημα Αξιολόγησης των Εκπαιδευτικών έχει χρεοκοπήσει, με πολύ αρνητικά αποτελέσματα σ' ό,τι αφορά την ποιοτική βελτίωση των ίδιων των εκπαιδευτικών μας και, κατ' επέκταση, της εκπαίδευσής μας.
 Η επιθεώρηση διέπεται σήμερα από μια λογική «ελέγχου» των εκπαιδευτικών και, συχνά, ελάχιστα ή και καθόλου έχει να κάμει με το ρόλο που Σύμβουλος έπρεπε να διαδραματίζει.
 Όλες οι σύγχρονες απόψεις επισημαίνουν την ανάγκη ενός νέου Συστήματος αξιολόγησης που να μην περιορίζεται μόνο στον εκπαιδευτικό, αλλά να αξιολογεί ταυτόχρονα το επιτελούμενο σε κάθε σχολική μονάδα έργο και την εκπαίδευση γενικότερα.
Αυτονομία σχολείων
Η αυτονομία της σχολικής μονάδας θεωρείται σήμερα, εκπαιδευτικά και κοινωνικά, αναγκαία.
Η αυτονομία αυτή θα επιτρέψει στο σχολείο, κινούμενο πάντα, μέσα στους γενικότερους στόχους του Υπουργείου Παιδείας και Πολιτισμού, να αναπτύξει τις δράσεις εκείνες που θα εξυπηρετήσουν τους ιδιαίτερους στόχους του, με βάση τα δικά του χαρακτηριστικά.
Η αυτονομία, αυτή, από τη μια θα επιτρέψει τη μερική, έστω, «απελευθέρωση» της σχολικής μονάδας από τους γραφειοκρατικούς μηχανισμούς του Υπουργείου και από την άλλη θα φέρει το σχολείο πιο κοντά στα προβλήματα και τις διεργασίες κάθε Κοινότητας.
Παραπαιδεία
Το πρόβλημα της Παραπαιδείας αποτελεί μια πολύ σοβαρή στρέβλωση του εκπαιδευτικού μας συστήματος με βαθύτατες κοινωνικές προεκτάσεις.
 Γι αυτό και θεωρούμε πως πρέπει να αντιμετωπιστεί με μέτρα που αναιρούν τις αιτίες που εξέθρεψαν αυτή την «καθολική κουλτούρα».
Στα μέτρα αυτά περιλαμβάνονται η ποιοτική αναβάθμιση του Δημόσιου σχολείου,
η ουσιαστική αύξηση των θέσεων στα ΑΑΕΙ της Κύπρου
και η καθιέρωση του ολοήμερου σχολείου, το οποίο θα ικανοποιεί τις ανάγκες των μαθητών για συμπληρωματική εκπαίδευση.
 Λογικές που περιορίζονται αποκλειστικά και μόνον στην αστυνομική καταστολή του φαινομένου δεν εξυπηρετούν.
Κατάλογος Διοριστέων
Η συνέχιση της «επιλογής» των εκπαιδευτικών από κατάλογο διοριστέων (επετηρίδα) που ίσχυε για χρόνια στη Μέση Εκπαίδευση και τώρα φαίνεται ότι επεκτείνεται και στη Δημοτική Εκπαίδευση, μόνο ζημιά προκαλεί στο Δημόσιο Σχολείο.
 Η επιλογή των καλύτερων μεταξύ όλων των υποψηφίων θα αναβαθμίσει ποιοτικά την παρεχόμενη εκπαίδευση και θα οδηγήσει σε καλύτερα εκπαιδευτικά αποτελέσματα.
Είναι πια καιρός να εφαρμόσουμε την αρχή της αξιοκρατίας που είναι ζωτικής σημασίας για την ίδια την εκπαίδευση.
Εκτιμούμε ότι είναι ανάγκη να φθάσουμε σε ένα εκπαιδευτικό σύστημα, που να βασίζει την επιλογή και εξέλιξη των εκπαιδευτικών στην αξία και την επαγγελματική επάρκεια και όχι στην ηλικία και τα έτη υπηρεσίας.
 Το ζητούμενο είναι η αξιοποίηση νέων ανθρώπων και η εισαγωγή νέων ιδεών που να συμβάλλουν σε μια υγιή σχέση εκπαιδευτικών και μαθητών, μαθητών και γονιών δίνοντας έτσι νέα πνοή στο σχολείο.
Προτείνουμε ένα νέο σύστημα πρόσληψης εκπαιδευτικών που να βασίζεται στο σύνολο των προσόντων και εμπειριών των υποψηφίων και σε μια εξέταση στην παιδαγωγική του αντικειμένου (όλα μετρήσιμα κριτήρια) που θα γίνεται από ένα κοινά αποδεκτό σώμα (π. χ. το Πανεπιστήμιο Κύπρου) ή από μια κοινά αποδεκτή ομάδα ειδικών.
Το ποσοστό μονάδων που θα δοθεί στην εξέταση καθώς και τα άλλα κοινωνικά κριτήρια θα αποτελέσουν αντικείμενο συζήτησης και συναίνεσης.
Νοείται ότι θα υπάρξει μια μεταβατική περίοδος 5-7 ετών στη διάρκεια της οποίας οι προσλήψεις θα γίνονται κατά μειούμενο ποσοστό από την επετηρίδα και κατά αυξανόμενο ποσοστό από το νέο σύστημα (π.χ. 80% -20% τον πρώτο χρόνο, 70%-30% το δεύτερο κ. ο. κ. ) .
Εξετάσεις
Το θέμα της αξιολόγησης των μαθητών και των εξετάσεων πρέπει να επανεξεταστεί στα πλαίσια της φιλοσοφίας της Εκπαιδευτικής Μεταρρύθμισης η οποία προνοεί άλλο ρόλο και αποστολή της παιδείας.
 Οπωσδήποτε, τα σημερινά δεδομένα καθηλώνουν το εκπαιδευτικό μας σύστημα σ' ένα καθεστώς άκρατου εξετασιοκεντρισμού που δεν επιτρέπει την ανάπτυξη μηχανισμών αλλαγής.
Γονείς και μαθητές αντιλαμβάνονται το σχολείο ως ένα χώρο ανταγωνισμού για τον «υψηλότερο βαθμό» και το Λύκειο ως έναν προθάλαμο του Πανεπιστημίου. Οι αντιλήψεις αυτές αναιρούν το ρόλο του «παιδαγωγούντος σχολείου».
Επιβάλλεται, λοιπόν, η λήψη απόφασης από το Υπουργείο Παιδείας και Πολιτισμού μέτρων για αντιμετώπιση του φαινομένου, όπως είναι λ.χ. οι εισηγήσεις της Επιτροπής για την Εκπαιδευτική Μεταρρύθμιση, που τυχόν εφαρμογή τους θα ξαναπροσδώσει στο σχολείο τον παιδαγωγικό του ρόλο.
Προτείνουμε
Θεσμοθέτηση ενός νέου εκσυγχονισμένου και διευρυμένου συστήματος αξιολόγησης των μαθητών.
Άμεση ενοποίηση των Ενιαίων και Εισαγωγικών Εξετάσεων.
Ανώτερη και Ανώτατη Εκπαίδευση
Θεωρούμε ότι η Ανώτερη και Ανώτατη Εκπαίδευση είναι στρατηγικής σημασίας για την οικονομική, κοινωνική και πολιτική ανάπτυξη της χώρας μας και γι' αυτό θα πρέπει να καταστεί εφάμιλλη των άλλων προηγμένων χωρών.
Υποστηρίζουμε δραστική επέκταση της Ανώτερης και Ανώτατης Εκπαίδευσης στην Κύπρο με απώτερο στόχο να μπορούν όλοι οι Κύπριοι που το επιθυμούν και μπορούν να σπουδάζουν στον τόπο τους.
Αυτό θα επιτευχθεί με την παροχή πιο ουσιαστικής υποστήριξης στο Πανεπιστήμιο Κύπρου (ίδρυση νέων Σχολών, όπως της Ιατρικής Σχολής), με τη λειτουργία του Τεχνολογικού Πανεπιστημίου Κύπρου (τΕΠΑΚ) και του Ανοικτού Πανεπιστημίου, καθώς και με τη στήριξη και ανάπτυξη Ιδιωτικών Πανεπιστημίων.
Η εφαρμογή της πολιτικής αυτής θα συμβάλει ουσιαστικά στη μείωση της φοιτητικής μας μετανάστευσης αφ' ενός και στην προσέλκυση ξένων φοιτητών αφ' ετέρου με σημαντικό οικονομικό και πολιτικό όφελος για την Κύπρο.
Ακαδημαϊκή Ελευθερία
Είναι αυτονόητο ότι πρέπει να περιφρουρηθεί η ακαδημαϊκή ελευθερία των Πανεπιστημίων.
Χωρίς αυτή δεν είναι δυνατό να διασφαλιστεί η εγκυρότητα του ακαδημαϊκού λόγου, ο οποίος μέσα στον κυκεώνα των αλληλοσυγκρουόμενων συμφερόντων της σύγχρονης εποχής, αποτελεί σταθερό μέτρο σύγκρισης και φωτεινό σημάδι κατεύθυνσης και προσανατολισμού.
Οικονομική Ανεξαρτησία
Το Πανεπιστήμιο της Κύπρου έχει αυτονομηθεί διοικητικά. Παραμένει όμως οικονομικά εξαρτημένο από την πολιτεία, πράγμα που δυνατό να έχει επιπτώσεις και στην ακαδημαϊκή ελευθερία, γιατί δημιουργεί στους εκάστοτε κρατούντες την εντύπωση ότι έχουν δικαίωμα επέμβασης στη λειτουργία του Πανεπιστημίου.
Για να εκλείψει αυτό το ενδεχόμενο, είναι αναγκαίο να θεσπιστεί κατ’αποκοπή χορηγία το ύψος της οποίας θα καθορίζεται τόσο από τις ανάγκες του Πανεπιστημίου, όπως φαίνονται στον προϋπολογισμό, όσο και από τα αποτελέσματα του: την έρευνα και τη διδασκαλία.
Η σύνδεση του ύψους της χορηγίας με την αποτελεσματικότητα εντάσσεται στο πνεύμα που πρέπει να διέπει όλους τους οργανισμούς και υπηρεσίες που χρηματοδοτούνται από το δημόσιο και αποτελεί βασική πρακτική της έννοιας της παραγωγικότητας.
 Η ίδια πρακτική πρέπει να ακολουθεί και στο Τεχνολογικό Πανεπιστήμιο Κύπρου.
Πέραν όμως από αυτά τα ποσοτικά κριτήρια, που θα συμφωνηθούν με το Πανεπιστήμιο Κύπρου καθώς και τα άλλα υπό λειτουργία δημόσια Πανεπιστήμια, το κράτος δεν θα πρέπει να παρεμβαίνει στην εσωτερική κατανομή και διάθεση των κονδυλίων.
Με αυτό τον τρόπο, τα δημόσια Πανεπιστήμια θα επιδοθούν απερίσπαστα στο διδακτικό και ερευνητικό τους έργο, όπως επιβάλλεται και όπως ο τόπος μας το χρειάζεται.
Το Συμβούλιο του Πανεπιστημίου Κύπρου και ο Πρόεδρός του
Ο διορισμός του Προέδρου του Συμβουλίου του Πανεπιστημίου Κύπρου από το Υπουργικό Συμβούλιο δίνει την αίσθηση άμεσης παρέμβασης της κυβέρνησης στην αυτονομία του Πανεπιστημίου και δημιουργεί αχρείαστες αρνητικές εντυπώσεις.
Προτείνουμε όπως ο Πρόεδρος του Συμβουλίου εκλέγεται από τα μέλη ανάμεσα στα μη-ακαδημαϊκά μέλη του.
Αν η Πολιτεία επιθυμεί πιο ουσιαστική συμμετοχή στη διαδικασία άσκησης κοινωνικού ελέγχου, θα μπορούσε να αναθεωρηθεί η σύνθεση των μελών του Συμβουλίου, ώστε να αυξηθεί το ποσοστό των μελών του που διορίζονται από το Υπουργικό Συμβούλιο,  όπως άλλωστε ήταν και η αρχική πρόταση της Προπαρασκευαστικής Επιτροπής.
Αντίστοιχες ρυθμίσεις πρέπει να γίνουν και στα άλλα δημόσια Πανεπιστήμια.
Επέκταση και Ανάπτυξη - Iατρική Σχολή
Χωρίς δυνατότητα επέκτασης για κάλυψη και άλλων σημαντικών επιστημονικών κλάδων, τα δημόσια Πανεπιστήμια δεν επιτελούν την αποστολή τους.
 Γι ' αυτό θα ενισχύσουμε την προσπάθεια περαιτέρω επέκτασης και ανάπτυξης των δημόσιων Πανεπιστημίων με κάθε τρόπο, όπως έχουμε βοηθήσει και στην ίδρυση της Πολυτεχνικής Σχολής στο Πανεπιστήμιο Κύπρου.
Τα τελευταία χρόνια ο κρατικός προϋπολογισμός επιβαρύνεται με ποσό πέραν των 10 εκατομμυρίων λιρών για την αποστολή ασθενών μας στο εξωτερικό.
 Χωρίς Ιατρική Σχολή είναι αδύνατη η ουσιαστική αναβάθμιση της ιατρικής στην Κύπρο και η συστηματική και συνεχής επιμόρφωση των γιατρών μας.
 Υποστηρίζουμε, συνεπώς, την ίδρυση Ιατρικής Σχολής στο Πανεπιστήμιο Κύπρου.
 Η λειτουργία της Ιατρικής Σχολής μπορεί να εξυπηρετηθεί στα πρώτα στάδια από το νέο Γενικό Νοσοκομείο Λευκωσίας.
Τεχνολογικό Πανεπιστήμιο Κύπρου
Επικροτούμε και στηρίζουμε την ίδρυση και λειτουργία του Τεχνολογικού Πανεπιστημίου Κύπρου με έδρα τη Λεμεσό.
Η λειτουργία ενός δεύτερου δημόσιου Πανεπιστημίου, με Σχολές και Τμήματα που συμπληρώνουν τις αντίστοιχες του Πανεπιστημίου Κύπρου υπηρετεί το στόχο της προσφοράς περισσότερων δημόσιων πανεπιστημιακών θέσεων και κάλυψης της σχετικής ζήτησης.
Ανοικτό Πανεπιστήμιο
Η λειτουργία ενός ανοικτού πανεπιστημίου θα βοηθήσει χιλιάδες ανθρώπους που για πολλούς λόγους δεν μπόρεσαν να παρακολουθήσουν πανεπιστημιακή παιδεία και να εκπληρώσουν κάποια οράματα.
Το Κ. Σ. ΕΔΕΚ στηρίζει με κάθε τρόπο τη λειτουργία του Ανοικτού Πανεπιστημίου Κύπρου.
Ίσες ευκαιρίες μόρφωσης
Για την εξασφάλιση ίσων ευκαιριών στην Ανώτερη και Ανώτατη Εκπαίδευση για όλους όσοι ενδιαφέρονται και διαθέτουν τα προσόντα, υποστηρίζουμε Την ουσιαστική ετήσια προικοδότηση και αξιοκρατική λειτουργία του Ιδρύματος Κρατικών Υποτροφιών Κύπρου, ώστε να ενισχύει οικονομικά τους άριστους και άπορους φοιτητές.
Την ανέγερση φοιτητικών εστιών για τη στέγαση φοιτητών που δε διαθέτουν στέγη,
και Φοροαπαλλαγή των εργαζομένων φοιτητών.
Ιδιωτική Τριτοβάθμια Εκπαίδευση
Η ιδιωτική τριτοβάθμια εκπαίδευση διαδραματίζει σημαντικό ρόλο στην επαγγελματική κατάρτιση,
αποτελεί πηγή ξένου συναλλάγματος
 και βοηθά στον επαναπατρισμό Κυπρίων επιστημόνων από το εξωτερικό.
Υποστηρίζουμε την ανάπτυξή της, με έμφαση κυρίως στην ποιότητα και όχι την ποσότητα.
Όσα κολέγια πληρούν τις απαραίτητες προϋποθέσεις του νόμου να μπορούν να μετεξελιχτούν σε πανεπιστημιακά ιδρύματα.
ΑΛΛΑ ΕΚΠΑΙΔΕΥΤΙΚΑ ΘΕΜΑΤΑ
Εναρμόνιση με την Ευρωπαϊκή πολιτική
Για να εναρμονιστούμε με τα Ευρωπαϊκά Εκπαιδευτικά δρώμενα υποστηρίζουμε Επιτάχυνση της εισαγωγής της πολιτικής της Μπολόνιας στην Κυπριακή Τριτοβάθμια Εκπαίδευση.
Δημιουργία κατάλληλης υποδομής στις Σχολές Τριτοβάθμιας Εκπαίδευσης, δηλαδή υπηρεσιών που να ασχολούνται αποκλειστικά με τα Ευρωπαϊκά και Ερευνητικά προγράμματα.
Προώθηση εκμάθησης ξένων γλωσσών στις Σχολές Τριτοβάθμιας Εκπαίδευσης.
Δικαίωμα στις ΠΕ να προσφέρουν προγράμματα και σε ξένη γλώσσα, παράλληλα με τα Ελληνικά, στα οποία όμως προγράμματα η διδασκαλία της Ελληνικής Γλώσσας να είναι υποχρεωτική.
Αναγνώριση πτυχίων και διπλωμάτων ΠΕ, σύμφωνα με την πολιτική και οδηγίες της Ε. Ε.
Έρευνα και Τεχνολογία
Είμαστε στην εποχή της τεχνολογικής επανάστασης.
Μια σύγχρονη χώρα δεν περιορίζεται μόνο σε εισαγωγή γνώσης και τεχνολογίας αλλά συνεισφέρει και συμβάλλει στη δημιουργία γνώσης.
Δεν είναι δυνατό να προχωρούμε προς την Ευρώπη με προϋπολογισμό για την έρευνα και την ανάπτυξη 0,23% του ΑΕΠ, όταν η Ευρώπη ξοδεύει 1,8% του δικού της ΑΕΠ.
Ένα εντυπωσιακό φαινόμενο της επιστήμης σήμερα, είναι η απλοποίηση της ερευνητικής προσπάθειας, ακριβώς μέσα από την πολυπλοκότητα της.
Αυτό επιτρέπει και σε μικρές χώρες, με σωστό προγραμματισμό, να μπαίνουν στην πρωτοκαθεδρία ερευνητικών κατευθύνσεων που καταλήγουν σε σημαντικά τεχνολογικά επιτεύγματα.
Η Κύπρος πρέπει να επιλέξει τους δικούς της στρατηγικούς τομείς, που θα μπορούσαν να είναι τα μαθηματικά και οι υπολογιστές, η οικονομία και η διοίκηση, η ηλιακή ενέργεια, η βιοτεχνολογία και άλλοι, στους οποίους έχουμε κάποιο συγκριτικό φυσικό πλεονέκτημα ή τους κατάλληλους ανθρώπινους πόρους.
Για να υλοποιηθεί αυτό το όραμα, υποστηρίζουμε τη σύσταση ειδικής επιτροπής από πανεπιστημιακούς καθηγητές και άλλους ειδικούς για τον καταρτισμό ενός στρατηγικού σχεδίου.
Με βάση αυτό το σχέδιο, θα πρέπει να τεθεί ως στόχος η αύξηση της ετήσιας κρατικής επένδυσης σε έρευνα και τεχνολογία στο 1% του ΑΕΠ, μέσα στην επόμενη τριετία.
Θα πρέπει επίσης να εισαχθούν φορολογικά και άλλα μέτρα ενίσχυσης της έρευνας στον ιδιωτικό τομέα
 και προσέλκυσης ξένων εταιρειών για ίδρυση ερευνητικών κέντρων ή ερευνητικών κοινοπραξιών.
 Η πορεία μας προς την Ευρωπαϊκή Ένωση καθιστά επιτακτική την αναβάθμιση του τομέα της έρευνας.
Επίτροπος για το παιδί
Υποστηρίζουμε τη δημιουργία Ανεξάρτητου Γραφείου Επιτρόπου για τα Παιδιά, ενός θεσμού Ανεξάρτητου και Αυτόνομου, η οποία σημειώνει την Πολιτική βούληση για αναβάθμιση της θέσης του Παιδιού στην Κυπριακή κοινωνία.
Ο Επίτροπος για τα Παιδιά έχει ένα ρόλο πολυδιάστατο ως προς την εμπλοκή του σε σωρεία θεμάτων που αφορούν:Είναι ο πολιτικός που εκπροσωπεί τα παιδιάΕίναι ο σύμβουλος (παιδιά -γονείς - φορείς)Είναι διεκδικητής των συμφερόντων και δικαιωμάτων των παιδιώνΕίναι συντονιστής των φορέων που ασχολούνται με το παιδίΕίναι διαμεσολαβητήςΕίναι Οραματιστής και Καινοτόμος
Ως προς τα καθήκοντα και τις αρμοδιότητες
Έχει την ευθύνη ώστε να εφαρμόζονται οι πρόνοιες της Συνθήκης για τα Δικαιώματα του Παιδιού την οποία υπέγραψε η Κύπρος όπως και κάθε άλλης συναφούς συνθήκης που υφίσταται ή πρόκειται να υπάρξει
Προωθεί εκστρατείες, δημιουργεί προγράμματα για διαφώτιση και πληροφόρηση, εξουσιοδοτεί προγράμματα για έρευνα και στατιστική, συμμετέχει σε διεθνή σώματα, παρακολουθεί τις εξελίξεις, πάντοτε σε θέματα που αφορούν τα παιδιά
Ενημερώνει και πληροφορεί άμεσα την κοινή γνώμη (Agenda), προωθώντας πληροφορίες και δεδομένα για τη διάπλαση της σε θέματα που αφορούν το παιδί
Προωθεί και ενθαρρύνει την ελεύθερη έκφραση των παιδιών και τη συμμετοχή τους στα κοινά
Επιβλέπει και αξιολογεί τις πολιτικές και τις πρακτικές των φορέων που ασχολούνται με τα παιδιά
Συνεργάζεται με όλα τα αρμόδια σώματα, οργανισμούς, σωματεία, δήμους, οργανώσεις, δημόσιου και ιδιωτικού τομέα
Δέχεται και προσκαλεί μέλη του κοινού για να ακούσει, συμβουλεύσει, ενημερώσει, πληροφορηθεί ότι έχει σχέση με τα παιδιά, την ευημερία και την ομαλή ανάπτυξη τους
Συμμετέχει σε όλες τις διεργασίες που αφορούν το παιδί ως εκπρόσωπος των συμφερόντων του και γνώστης των αναγκών του, είτε αυτές άπτονται της νομικής πτυχής, είτε της κοινωνικής, πολιτικής, οικονομικής ή όποιας άλλης πτυχής έχει σχέση με το παιδί και όσα το αφορούν
Παραπέμπει την εκάστοτε υπόθεση εκεί όπου η περίπτωση το απαιτεί, σε αρμόδια σώματα του κράτους
Λογοδοτεί στον Πρόεδρο της Δημοκρατίας και στο Κοινοβούλιο.
Εκπαίδευση στα ΜΜΕ
Θεωρούμε ότι σήμερα είναι περισσότερο επιτακτική η ανάγκη για αλφαβητισμό στα Μ.Μ.Ε.
Η ένταξη του μαθήματος «Εκπαίδευση στα Μ.Μ. Ε.» στα σχολεία μας, από την πρώτη βαθμίδα μέχρι και την τελευταία, δεν αποτελεί πολυτέλεια, ούτε και ένα επιπλέον αχρείαστο φόρτο για τα παιδιά.
Ο νέος Ευρωπαίος πολίτης θα πρέπει να είναι σε θέση να «διαβάζει» τα άπειρα μηνύματα που φτάνουν κοντά του σήμερα από μια πληθώρα πηγών, πολλές φορές ανεξέλεγκτων, να αναγνωρίζει τη φόρμα τους, το είδος τους και τα συστατικά τους-και ότι κρύβεται πίσω από αυτά-ώστε να είναι σε θέση να τα κρίνει και να τα επιλέγει ή να τα απορρίπτει.
Εκ των έσω διαμεσολαβητής
Για να θελήσουμε να εφαρμόσουμε ένα πρωτοποριακό πρόγραμμα καταπολέμησης της βίας στα σχολεία μας θα πρέπει να εντρυφήσουμε στις αιτίες που προκαλούν το πρόβλημα και να έχουμε τη βούληση να τις καταπολεμήσουμε.
Εάν και εφ’ όσον υπάρχει η θέληση τότε ενεργοποιείται και η διάθεση να διερευνήσουμε το τοπίο και να εμπλουτίσουμε τις γνώσεις μας μέσα από τις εμπειρίες άλλων κρατών.
Το πρόγραμμα «Διαμεσολάβηση εκ των έσω» αποτελείται από μια σειρά προσεγγίσεων κάτω από διαφορετικούς τίτλους αλλά με ένα μόνο στόχο, την καταπολέμηση της βίας και της παραβατικότητας στα σχολεία.
 Σ' αυτό εμπλέκονται πρώτα τα ίδια τα παιδιά και μετά οι εκπαιδευτικοί και οι γονείς.
Τα προγράμματα Διαμεσολάβησης βοηθούν και τους μαθητές αλλά και τους εκπαιδευτικούς να εμβαθύνουν σε έννοιες και αξίες, τους φέρνουν πιο κοντά και τους οπλίζουν με εκείνες τι κοινωνικές δεξιότητες που χρειάζονται ώστε να μπορούν να συνεργάζονται και να δρουν ως μια ομάδα με κοινούς στόχους.
Η μεταβίβαση της ευθύνης στους νέους και η αναγνώριση της ικανότητας τους να λύνουν προβλήματα που τους αφορούν διαφοροποιεί τα δεδομένα επικοινωνίας με τους ενήλικες και ιδιαίτερα τους εκπαιδευτικούς.
 Αναπτύσσει ταυτόχρονα το ενδιαφέρον προς την κατεύθυνση της συνειδητής συμμετοχής στα κοινά -στοιχείο που εκλείπει από τις τάξεις της νεολαίας μας.
ΠΟΛΙΤΙΣΜΟΣ ΚΑΙ ΠΟΛΙΤΙΣΤΙΚΗ ΚΛΗΡΟΝΟΜΙΑ
Ο Πολιτισμός και η Πολιτιστική Κληρονομιά έχουν την ίδια αξία και σημασία με τους άλλους τομείς του πολιτικού και κοινωνικού μας βίου.
Ως εκ τούτου η οποιαδήποτε μορφή ανάπτυξης δεν θα έχει νόημα εάν δεν επιτελείται στο πλαίσιο μιας ευρύτερης πολιτιστικής ανάπτυξης.
Ο πολιτισμός προσδίδει βάθος και ποιότητα στον τρόπο ζωής, καθώς και την ιδιαιτερότητα που καθιστά ένα λαό ξεχωριστή οντότητα.
Στη σύγχρονη τάξη πραγμάτων, στην οποία η παγκοσμιοποίηση τείνει να διαβρώσει και να ισοπεδώσει την πολιτιστική ταυτότητα των λαών, η πολιτιστική ανάπτυξη πρέπει ν' αποτελέσει θέμα ύψιστης προτεραιότητας.
Η Κύπρος είναι υποχρεωμένη να διασώσει την ιδιαίτερη φυσιογνωμία της,
 σεβόμενη την ταυτότητα άλλων λαών που λειτουργούν στην πολυπολιτισμική κοινωνία της Ευρωπαϊκής Ένωσης.
Ο πολιτισμός οφείλει να έχει πρωτίστως όραμα.
Πρέπει να μετακινηθούμε από σπασμωδικές λύσεις και να προσεγγίσουμε τον πολιτισμό σφαιρικά, με μια πολιτιστική μεταρρύθμιση όπως ακριβώς αντιμετωπίστηκε και η εκπαιδευτική μεταρρύθμιση.
Η διασύνδεση της Παιδείας και του Πολιτισμού είναι άμεση και αμφίδρομη.
 Η εισβολή του πολιτισμού στα σχολεία με ποικίλους τρόπους επιβάλλεται.
Καθιέρωση συγκεκριμένου χρόνου στο αναλυτικό πρόγραμμα για θέματα που αφορούν την Τέχνη, σε όλες της τις μορφές και διαστάσεις, θ' αποτελέσει μια σημαντική εξέλιξη.
Η έμφαση στον παιδευτικό ρόλο του πολιτισμού και η αξιοποίησή του στα εκπαιδευτικά μας προγράμματα με τρόπο ουσιαστικό πρέπει να αποτελέσει την προμετωπίδα τόσο της πολιτιστικής όσο και της εκπαιδευτικής μας πολιτικής.
Ενιαία Αρχή Πολιτισμού
Η σύσταση Ενιαίας Αρχής Πολιτισμού θεωρείται αναγκαία, με στόχο τη διαφύλαξη και την ανάπτυξη του πολιτισμού μακριά από μια διαχειριστική αντίληψη των πραγμάτων.
Με οραματισμό και ξεκάθαρους προσανατολισμούς η Ενιαία Αρχή θα πρέπει να διασφαλίζει την πολυφωνία και την εκπροσώπηση όλων των ρευμάτων όλων των τεχνών.
Πολυδιάστατη ανάπτυξη
Η πολιτιστική ανάπτυξη επιβάλλεται να είναι πολυδιάστατη και πολυεπίπεδη, για να μπορέσει ο πολιτισμός να γίνει κτήμα του λαού.
Στο πλαίσιο αυτό ως Κ.Σ. ΕΔΕΚ προτείνουμε Έμφαση και ανάδειξη κινήτρων για τον εσωτερικό και όχι μόνο τον εξωτερικό πολιτιστικό τουρισμό.
Ανάπτυξη πολιτισμού μέσα στους χώρους που κινούνται τα παιδιά.
 Δημιουργία χώρων έκθεσης και έκφρασης τους οποίους θα διαχειρίζονται τα παιδιά.
Τα έργα τέχνης να γίνουν μέρος της καθημερινότητάς μας.
Να κυκλοφορούν με απλότητα ανάμεσα στους πολίτες.
 Η «σηματοδότηση» σημείων των πόλεων με έργα σπουδαίων Κυπρίων καλλιτεχνών είναι μια αρχή.
Η παρουσία της τέχνης στους δημόσιους χώρους πρέπει να σχεδιαστεί με αμιγώς καλλιτεχνικά κριτήρια.
Υποβοήθηση των νέων, των ατόμων της τρίτης ηλικίας αλλά και των ατόμων με ειδικές ανάγκες να συμμετέχουν στα πολιτιστικά δρώμενα, με την καθιέρωση ειδικών εισιτηρίων
 και φροντίζοντας έτσι ώστε να υπάρχει εύκολη πρόσβαση στους χώρους των εκδηλώσεων.
Δημιουργία κατάλληλων χώρων σε μεγάλα αγροτικά κέντρα για πολιτιστικές δραστηριότητες.
 Ενεργός εμπλοκή της Τοπικής Αυτοδιοίκησης.
Προβολή της πολιτιστικής κληρονομιάς και δημιουργίας και των άλλων κοινοτήτων του νησιού (Μαρωνίτες, Αρμένιοι , Πόντιοι, Τουρκοκύπριοι).
Ενιαία και συγκροτημένη αισθητική πολιτική.
Αξιοποίηση όλων των σύγχρονων μεθόδων για την αναβάθμιση της αισθητικής των κτιρίων.
Αυστηρή εφαρμογή των κανόνων αισθητικής για τα περίπτερα, τους πυλώνες φωτισμού, τις διαφημιστικές πινακίδες, τις επιγραφές.
Διαμόρφωση ειδικού προγράμματος πολιτιστικής έκφρασης και δημιουργίας για τους μετανάστες που ζουν στον τόπο μας.
Αύξηση της τιμητικής σύνταξης των καλλιτεχνών στο διπλάσιο (τώρα είναι 1500 λίρες το χρόνο). Η ενέργεια αυτή αποτελεί ουσιαστική αναγνώριση της προσφοράς τους στην παραγωγή πολιτισμού που είναι και το ζητούμενο.
Έργα υποδομής
Τα έργα υποδομής θεωρούνται απαραίτητη προϋπόθεση για ανάπτυξη της πολιτιστικής δημιουργίας.
Προτείνουμε Κρατικό θέατρο με σύγχρονη σκηνή για αρτιότερες παραστάσεις.
Κρατική πινακοθήκη, για να προστατεύσει αλλά και να αναδείξει με αποτελεσματικό τρόπο τη δημιουργία.
Κρατική βιβλιοθήκη, για να διασωθούν παλιές εκδόσεις και να προστεθούν καινούριες από τη σύγχρονη δημιουργία.
Μουσείο, που να μπορεί να στεγάσει και να αναδείξει με αποτελεσματικότερο τρόπο τους θησαυρούς του νησιού μας και που θα αποτελεί καθρέφτη της ιστορικής και πολιτιστικής μας συνέχειας.
Μέγαρο μουσικής, για αρτιότερες μουσικές εκδηλώσεις.
Κρατικό ωδείο, για αναβάθμιση της μουσικής παιδείας και αξιοποίηση ταλαντούχων νέων.
Παιδικό μουσείο και παιδικό χώρο έκθεσης της καλλιτεχνικής δημιουργίας του τόπου, παλαιότερης και σύγχρονης, έτσι ώστε ο πολιτισμός να αποτελέσει εργαλείο αλλά και στόχο της παιδείας.
Καλλιτεχνική και πνευματική δημιουργία
Εντοπίζεται παντελής απουσία επίσημης πολιτικής για το βιβλίο.
Μια κρατική βιβλιοθήκη θεωρείται αναγκαία και θα μπορούσε να αποτελέσει την αρχή.
 Μια κρατική βιβλιοθήκη η οποία θα λειτουργεί ως χώρος συγκέντρωσης πληροφοριών, διαφύλαξης αρχείων, δημιουργίας.
Μια κρατική βιβλιοθήκη που θα λειτουργεί ως πηγή δεδομένων για την ανάπτυξη της έρευνας
 και ταυτόχρονα θα λειτουργεί και ως χώρος εκδηλώσεων και παρουσιάσεων νέων εκδόσεων.
ΘΕΑΤΡΟ
Ο Θ. Ο. Κ θα πρέπει να διαχωριστεί στα τρία.
 Εισηγούμαστε όπως λειτουργούν χωριστά τα ακόλουθα: Θεατρική σκηνή, Θεατρική Εκπαίδευση και Αναπτυξιακό Θέατρο.
Θεωρούμε απόλυτα αναγκαία τα πιο κάτω: Εκσυγχρονισμό της νομοθεσίας που διέπει τη λειτουργία του ΘΟΚ. Αλλαγή του καταστατικού του και μετατροπή του σε Εθνικό Θέατρο.
Το θέμα της θεατρικής ανάπτυξης δεν θα έπρεπε να αποτελεί αντικείμενο του Θ. Ο. Κ. αλλά του Υπουργείου Παιδείας και Πολιτισμού.
Ενίσχυση του ελεύθερου επαγγελματικού και ερασιτεχνικού θεάτρου.
Ενίσχυση της θεατρικής γραφής με συμπερίληψη του θεάτρου στα κρατικά βραβεία.
Στήριξη των δραστηριοτήτων του Κυπριακού Θεάτρου και του Διεθνούς Ινστιτούτου Θεάτρου.
Επίσημη εισαγωγή της θεατρικής παιδείας στα αναλυτικά προγράμματα των σχολείων.
Το θέμα θα πρέπει να διδάσκεται από ειδικούς και όχι από φιλολόγους.
Ίδρυση κρατικής δραματικής σχολής.
Επαναπροσδιορισμό της σύστασης και των όρων λειτουργίας της επιτροπής για υποτροφίες ηθοποιών.
ΛΟΓΟΤΕΧΝΙΑ
Προτείνουμε
Αύξηση της επιχορήγησης εκδόσεων.
Ενθάρρυνση με οικονομικά κίνητρα της μετάφρασης βιβλίων σε διάφορες γλώσσες.
Προώθηση της ντόπιας λογοτεχνικής παραγωγής σε βιβλιοθήκες, Πανεπιστήμια και άλλα πνευματικά ιδρύματα του εξωτερικού.
Στήριξη των φορέων που ασχολούνται με εκδόσεις, για να μπορέσουν να συνεχίσουν και να διευρύνουν την εκδοτική τους δραστηριότητα.
Διαμόρφωση προγράμματος εκδηλώσεων για την προώθηση του βιβλίου.
Οργάνωση και δημιουργία δικτύου βιβλιοθηκών στις οποίες να έχει πρόσβαση η τοπική κοινωνία.
ΜΟΥΣΙΚΗ
Οικονομική ενίσχυση της κρατικής συμφωνικής ορχήστρας και άλλων μουσικών σχημάτων για να μπορέσουν να λειτουργήσουν αποτελεσματικότερα.
Μελέτη της δημοτικής μας μουσικής παράδοσης και των λαϊκών μας χορών.
Σύσταση επιτροπής αξιολόγησης μουσικών εκδόσεων παραδοσιακής μουσικής, έτσι ώστε να μπορούν να ενισχύονται οικονομικά αξιόλογες τέτοιες εκδόσεις.
ΕΙΚΑΣΤΙΚΕΣ ΤΕΧΝΕΣ
Επιβάλλεται η δημιουργία της εξαγγελθείσας Σχολής Καλών Τεχνών το συντομότερο δυνατό.
ΚΙΝΗΜΑΤΟΓΡΑΦΟΣ
Προτείνουμε αύξηση των οικονομικών πόρων που δίνονται στους δημιουργούς, έτσι ώστε να μπορούν να υλοποιήσουν οράματα παγκόσμιας εμβέλειας
 και να αναπτυχθεί σωστά η επιτόπια κινηματογραφική παραγωγή.
Προστασία της πολιτιστικής μας κληρονομιάς
Εκτός από τη σημασία που θα πρέπει να δοθεί στη δημιουργία Μουσείου, Κρατικής Πινακοθήκης και Βιβλιοθήκης θα πρέπει να αναβαθμισθεί και η συντήρηση των αρχαιολογικών και ιστορικών μνημείων.
 Συναφές με το θέμα είναι και η αναπαλαίωση και προστασία κτισμάτων στις πόλεις και τα χωριά που αποτελούν δείγματα της παραδοσιακής μας αρχιτεκτονικής και του παραδοσιακού μας τρόπου ζωής.
Θέμα ύψιστης σημασίας αποτελεί η προστασία των αρχαιολογικών χώρων και ιστορικών μνημείων στα κατεχόμενα.
Είναι καιρός να καταγραφούν και να αρχειοθετηθούν όλοι οι αρχαιολογικοί χώροι και τα ιστορικά μνημεία
 και να σχολιασθεί επιστημονικά η αξία και σημασία τους ως στοιχεία της παγκόσμιας πολιτιστικής κληρονομιάς.
Παράλληλα πρέπει να αναληφθεί εκστρατεία διαφώτισης και να γίνουν διαβήματα προς διεθνείς οργανισμούς και κυβερνήσεις για διάσωση και προστασία τους.
Για όλα αυτά πρέπει να ληφθεί πρόνοια για αύξηση των πόρων, εκσυγχρονισμός παλιάς ή και θέσπιση καινούργιας νομοθεσίας και αναδιάρθρωση των πολιτιστικών φορέων όπως το Τμήμα Αρχαιοτήτων, Κέντρο Επιστημονικών Ερευνών κ.λπ. και ενίσχυσή τους με το κατάλληλο προσωπικό, για να μπορέσουν να λειτουργήσουν σωστά και αποτελεσματικά προς αυτήν την κατεύθυνση.
Πρωταρχικό ρόλο θα πρέπει να παίξει και το Πανεπιστήμιο της Κύπρου.
Οικονομικοί πόροι
Πέραν της κρατικής χορηγίας, ο πολιτισμός πρέπει να παίρνει το μερίδιο που του αναλογεί από τα παιγνίδια του ΟΠΑΠ.
Επίσης επιβάλλεται η συμμετοχή και αξιοποίηση των δυνατοτήτων που προσφέρονται μέσω των προγραμμάτων της Ευρωπαϊκής Ένωσης και της ΟΥΝΕΣΚΟ.
ΝΕΑ ΓΕΝΙΑ
Η διασφάλιση και προώθηση των δικαιωμάτων των Κυπρίων νέων σε μια ανθρωποκεντρική και αξιοκρατική κοινωνία αποτελεί τη βάση της πολιτικής του Κ. Σ. ΕΔΕΚ.
Αξιοκρατία
Η καταπάτηση της ανθρώπινης αξιοπρέπειας, μέσω του ρουσφετιου και της αναξιοκρατίας, αποτελεί μάστιγα για την κυπριακή κοινωνία που πρέπει ν' αντιμετωπιστεί ουσιαστικά και αποτελεσματικά.
Προτείνουμε
Να διοριστούν εξωτερικοί ελεγκτές από το κράτος, για να ελέγχουν τις διαδικασίες προσλήψεων, προαγωγών, καταχώρησης προσφορών και μεταθέσεων στη δημόσια υπηρεσία και στο στρατό.
Να υπάρχει διαφάνεια στις εξετάσεις και ελεύθερη πρόσβαση στα αποτελέσματα των γραπτών εξετάσεων και των συνεντεύξεων (όπου η θέση απαιτεί να γίνονται).
Να προωθηθεί αναβάθμιση της Ακαδημίας Δημόσιας Διοίκησης
Να δημιουργηθούν Κέντρα Επιλογής Στελεχών με κύρια αρμοδιότητα την επιλογή των καλύτερων ατόμων για την κάλυψη των διευθυντικών θέσεων σε όλους τους τομείς της Δημόσιας Υπηρεσίας.
Να αναθεωρηθεί με ευθύνη της εκτελεστικής εξουσίας ο νόμος για την ποινικοποίηση του ρουσφετιού έτσι ώστε οι πρόνοιές του να γίνουν πρακτικά εφαρμόσιμοι.
Συμμετοχή στη λήψη αποφάσεων
Χωρίς αμφιβολία ο Οργανισμός Νεολαίας, τα Δημοτικά Συμβούλια Νεολαίας και το Συμβούλιο Νεολαίας Κύπρου έχουν σημαντικό ρόλο να διαδραματίσουν τόσο ως σύμβουλοι του κράτους στα θέματα νεολαίας όσο και ως θεσμοί παραγωγής πολιτικής για τους νέους.
Ως εκ τούτου, επιβάλλεται η περαιτέρω και πιο ουσιαστική εμπλοκή των θεσμών αυτών στις διαδικασίες λήψης αποφάσεων.
 Αυτό μπορεί να γίνει μέσω θεσμικής ή άτυπης διαβούλευσης μεταξύ κράτους και οργανώσεων νεολαίας, έτσι ώστε οι αποφάσεις που λαμβάνονται να αποτελούν αντικείμενο συναπόφασης με τη συμμετοχή των εκπροσώπων της νεολαίας.
Ανεργία
Η ανεργία παραμένει ένα από τα σοβαρότερα κοινωνικά προβλήματα.
Η υποαπασχόληση ή ετεροαπασχόληση των νέων επιστημόνων, εκ των πραγμάτων οδηγεί μεγάλη μερίδα των νέων σε απόγνωση, ανασφάλεια και κοινωνική περιθωριοποίηση.
Για να περιοριστεί το πρόβλημα της ανεργίας στους νέους, αλλά και της μακροχρόνιας ανεργίας, προτείνουμε
Το κράτος να εντείνει τις προσπάθειες για ανάπτυξη προληπτικής στρατηγικής, με επίκεντρο τη δυνατότητα επαγγελματικής κατάρτισης βάσει του έγκαιρου προσδιορισμού των ατομικών αναγκών και ικανοτήτων.
Ο επαγγελματικός προσανατολισμός στη Μέση Εκπαίδευση να εκσυγχρονιστεί ως προς τους στόχους και τις μεθόδους του και η σχετική Υπηρεσία να στελεχωθεί με άτομα καταρτισμένα και εξειδικευμένα.
Συνέχιση και ενίσχυση της κατάρτισης και της διό βίου μάθησης.
Ιδιαίτερη προσοχή θα πρέπει να δοθεί στις γυναίκες και τους ηλικιωμένους εργαζομένους, οι οποίοι αντιμετωπίζουν συνήθως δυσμενείς διακρίσεις.
Να εξεταστούν κίνητρα γρήγορης αφυπηρέτησης.
Το κράτος να εξετάσει την καθιέρωση του 35ωρου, ως εβδομαδιαίου προγράμματος εργασίας.
Το κράτος να προωθήσει την κατάρτιση και ανάπτυξη επιχειρηματικού πνεύματος, τη χρήση της τεχνολογίας, καθώς και την παροχή συγκεκριμένων υπηρεσιών υποστήριξης προς τους επιχειρηματίες των μικρομεσαίων επιχειρήσεων.
Το κράτος να προωθήσει την αντικατάσταση των επιδομάτων ανεργίας με κίνητρα για εξεύρεση και ανάληψη εργασίας υπό μορφή θεωρητικής κατάρτισης, μετειδίκευσης, επαγγελματικής εμπειρίας ή άλλου μέτρου ικανού να ευνοήσει την επαγγελματική ένταξη ή επανένταξη του εργαζομένου.
Ελεύθερος χρόνος, ψυχαγωγία
Οι νέοι πρέπει να ψυχαγωγούνται και να χαίρονται τη ζωή και τη νιότη τους.
Ταυτόχρονα όμως η αξιοποίηση του ελεύθερου χρόνου και η ψυχαγωγία με δημιουργικούς τρόπους είναι κεφαλαιώδους σημασίας στη διαμόρφωση του νεανικού χαρακτήρα και της προσωπικότητας των νέων μας.
Προτείνουμε
Ειδικό πρόγραμμα ενίσχυσης και εμπλουτισμου των δραστηριοτήτων των Κέντρων Νεότητας, ιδιαίτερα της υπαίθρου (μουσική, χορός, λογοτεχνία, θέατρο, αθλητισμός).
Δημιουργία πολυδυναμων Κέντρων Νεολαίας, ιδιαίτερα στα αστικά κέντρα, ώστε οι νέοι μας να βρίσκουν υγιή απασχόληση στον ελεύθερο τους χρόνο.
Νεολαιίστικη πολιτιστική πολιτική για τα Μέσα Μαζικής Επικοινωνίας (τηλεόραση, ραδιόφωνο).
Ενίσχυση των ερασιτεχνικών πολιτιστικών συγκροτημάτων (Θέατρο, μουσική, αθλητισμός).
Ενίσχυση των πολιτιστικών δραστηριοτήτων στα σχολεία.
Δημιουργία αθλητικών κέντρων, ιδιαίτερα στην ύπαιθρο, και ενίσχυση των υφιστάμενων προγραμμάτων μαζικού αθλητισμού.
Στήριξη του θεσμου των Δημοτικών Συμβουλίων Νεολαίας για ενθάρρυνση των νέων να συμμετέχουν στα κοινά.
Χρήση εξαρτησιογόνων ουσιών -Ναρκωτικά
Τα ασφυκτικά πλαίσια που δημιουργούνται εξαιτίας των στρεβλωμένων κοινωνικών και οικονομικών συνθηκών συμβάλλουν στην ανάπτυξη της χρήσης εξαρτησιογόνων ουσιών και ειδικά των ναρκωτικών.
Οι συνθήκες που δημιουργούν το πρόβλημα διευρύνονται αντί να περιορίζονται με συνέπεια το φαινόμενο να λαμβάνει εκρηκτικές διαστάσεις.
Η έκταση του προβλήματος προσδιορίζεται από τη δραματική αύξηση των χρηστών, των τοξικο-εξαρτημένων αλλά και των θανάτων από τη χρήση ναρκωτικών.
Η πολιτική της γενικευμένης ποινικοποίησης και καταστολής δεν έφερε τα ποθητά αποτελέσματα.
Τα υφιστάμενα κατασταλτικά σχέδια δράσης πρέπει να αντικατασταθούν με την υιοθέτηση άλλων πολιτικών.
Προτείνουμε
Οι χρήστες ναρκωτικών να μην ανήκουν στην αρμοδιότητα της αστυνομίας, των δικαστηρίων και των φυλακών, αλλά στην αρμοδιότητα κοινωνικών υπηρεσιών πρόληψης και θεραπείας.
Άμεσος διαχωρισμός της τιμωρίας του εμπόρου από το χρήστη με την αυστηρή τιμωρία των εμπόρων ναρκωτικών.
Δημιουργία υποδομών στήριξης και θεραπείας των τοξικομανών στα δημόσια νοσοκομεία.
 Ελεγχόμενη χορήγηση ουσιών σε χρήστες που δεν έχουν δυνατότητα να επιλέξουν άλλα μέσα θεραπείας.
Ενίσχυση των προγραμμάτων ενημέρωσης και πρόληψης ενταγμένα μέσα στην εκπαιδευτική διαδικασία.
Δημιουργία δομών και υπηρεσιών κοινωνικής επανένταξης.
Σχεδιασμός πολιτικών και προγραμμάτων επαγγελματικής κατάρτισης και κοινωνικής επανένταξης για τα εξαρτημένα άτομα.
Θεσμοθέτηση πολιτικών θετικών διακρίσεων πρόσληψης στο δημόσιο και τον ιδιωτικό τομέα, με στόχο τη στήριξη των εξαρτημένων ατόμων και την αποτροπή του κίνδυνου να επιστρέψουν στην προηγούμενη κατάσταση.
Ένταξη στην κυπριακή αστυνομία κοινωνικών επαγγελμάτων (κοινωνιολόγοι, κοινωνικοί λειτουργοί, ψυχολόγοι) που θα αντιμετωπίσουν το χρήστη με κοινωνικές πολιτικές και όχι με βία.
Αποποινικοποίηση του χρήστη και εξασφάλιση των δικαιωμάτων του όπως απαιτεί μια ευνομουμενη κοινωνία.
Ενίσχυση, αναβάθμιση και εκσυγχρονισμός του Αντιναρκωτικου Συμβουλίου.
Στρατός και στρατευμένα νιάτα
Προτεραιότητα της πολιτείας πρέπει να είναι μια ολοκληρωμένη πολιτική Άμυνας και Ασφάλειας που θα συνδυάζει γόνιμα την πολιτικοκοινωνική πραγματικότητα και τις εθνικές προτεραιότητες, όπως αυτές προκύπτουν από τη διεθνή και τοπική γεωπολιτική και γεωστρατηγική κατάσταση.
Η στρατιωτική θητεία θα πρέπει να μετατραπεί σε μια πλατφόρμα γόνιμης και παραγωγικής περιόδου στη ζωή των νέων ανθρώπων που δεν θα τους αποκόπτει από τον κοινωνικό ιστό.
Προτείνουμε
Την καθιέρωση της κοινωνικής προσφοράς σε όλα τα επίπεδα κοινωνικής δράσης, κομμάτι της οποίας είναι και η θητεία.
Την αξιοποίηση της θητείας για την επαγγελματική κατάρτιση, την εργασιακή εμπειρία, την τεχνολογική εκπαίδευση, ώστε ο χρόνος υπηρεσίας να είναι μια αποδοτική παράμετρος στη ζωή των νέων μας.
Συμβολή της Εθνικής Άμυνας στην επιστημονική έρευνα και ανάπτυξη της χώρας.
Τη λήψη ουσιαστικών μέτρων πρόληψης, θεραπείας και καταπολέμησης της χρήσης ναρκωτικών στο στράτευμα.
Το κράτος να μελετήσει το ενδεχόμενο αλλαγής του υφιστάμενου καθεστώτος για υποχρεωτική στράτευση στα 18 έτσι ώστε ο νέος να υποχρεούται να έχει υπηρετήσει τη θητεία του μέχρι το 30ο έτος.
Την παροχή δυνατότητας e-learnίng σε όλους τους στρατεύσιμους, ως μια μορφή κοινωνικής ανταποδοτικότητας και προκειμένου να μη διακόπτεται η εκπαιδευτική πρόοδος του νέου και να καλύπτεται γόνιμα ο ελεύθερος χρόνος του.
Κατάρτιση των οπλιτών σε αντικείμενα της επιλογής τους και επίδοση στο τέλος πιστοποιητικού χρήσιμου για την επαγγελματική ή εκπαιδευτική σταδιοδρομία.
Παροχή οικονομικής ενίσχυσης, αντίστοιχης του επιδόματος ανεργίας, που θα εκτείνεται μέχρι διαστήματος και τουλάχιστον ισόχρονου της θητείας σε όσους νέους απολύονται και είναι αποδεδειγμένα άνεργοι.
Νέα Ζευγάρια
Η πραγματικότητα της αύξησης του κόστους ζωής με την παράλληλη σταθεροποίηση ή/και μείωση των μισθών, τοποθετεί τα νέα νιόπαντρα ζευγάρια σε τραγικά οικονομικά αδιέξοδα.
Το οικονομικό κόστος απόκτησης κατοικίας είναι απαγορευτικό για τη μεγάλη πλειοψηφία των νέων ζευγαριών και της νεολαίας γενικότερα.
Προτείνουμε την παροχή χαμηλότοκων στεγαστικών δανείων ή την κρατική επιχορήγηση των επιτοκίων των στεγαστικών δανείων όχι μόνο για τα ασθενέστερα κοινωνικά στρώματα
 αλλά και για όλα τα νιόπαντρα ζευγάρια που αποδεδειγμένα δεν μπορούν να αποκτήσουν από μόνοι τους πρώτη κατοικία.
Φοιτητική πρόνοια
Κατά γενική παραδοχή στον τομέα της φοιτητικής πρόνοιας υπάρχουν στον τόπο μας πολλές αδυναμίες.
Το μεγαλύτερο ποσοστό των νέων μας αναγκάζεται να σπουδάζει στο εξωτερικό
και η οικογένεια επωμίζεται σχεδόν το σύνολο των αναγκαίων δαπανών.
Προτείνουμε
Διατήρηση και διεύρυνση της φοιτητικής χορηγίας
Σύνδεση της φοιτητικής ταυτότητας με περισσότερα ωφελήματα, όπως είναι η επιχορηγημένη σίτιση, η στέγαση και η χρήση μέσων μαζικής μεταφοράς
ΑΘΛΗΤΙΣΜΟΣ
Ο αθλητισμός είναι ένας βασικός συντελεστής παιδείας, υγείας, πολιτιστικής εξύψωσης, υγιούς ψυχαγωγίας, αξιοποίησης του ελεύθερου χρόνου και μέσον συναδέλφωσης, συνεργασίας και επικοινωνίας των ανθρώπων.
 Είναι, επίσης, μια κοινωνική λειτουργία στην οποία όλοι πρέπει να έχουν το χρόνο, τα μέσα και τις προϋποθέσεις για να συμμετέχουν.
Ο κυπριακός αθλητισμός δεν έμεινε απρόσβλητος από τη βαθιά κρίση που διαπερνά την κυπριακή κοινωνία.
Η πολιτική που υποβαθμίζει τον αθλητισμό σε περιθωριακό του κοινωνικού σώματος πρέπει να φύγει μαζί με το χθες, ώστε τα ιδεώδη του αθλητισμού (συμμέτοχη, προσπάθεια, αξιοκρατία) να γίνουν επιτέλους οι βάσεις στο διαρκώς δοκιμαζόμενο «στίβο» της κοινωνίας.
 Ο αθλητισμός ως συστατικό στοιχείο της ζωής και του πολιτισμού μας είναι αναγκαίο να δημιουργεί και να μετασχηματίζει κριτικές και μαχόμενες συνειδησεις.
 Να αναδεικνύει δημοκρατικά πρότυπα και αυτόνομες σχέσεις συμμετοχής και όχι να αλλοιώνει συνειδήσεις, να φθείρει αξίες και να καθηλώνει αναζητήσεις.
Η επίδραση που έχει η αθλητική ιδέα , ιδιαίτερα στη νεολαία, κάνει επείγουσα την ανάγκη ανεξαρτητοποίησης και αποκομματικοποίησης του αθλητισμού.
 Επιβάλλεται η διαμόρφωση και ψήφιση νόμου-πλαισίου που θα: ρυθμίζει τα ζητήματα του αθλητισμού,
καθιερώνει τη δημοκρατία, τη διαφάνεια και τον κοινωνικό έλεγχο,
απελευθερώνει τον αθλητισμό από τον εναγκαλισμό κομματικών και οικονομικών κυκλωμάτων,
διασφαλίζει τις προϋποθέσεις άθλησης για όλους, θεσπίζοντας την αθλητικη και τη φίλαθλη παιδεία σε όλες τις βαθμίδες εκπαίδευσης,
επιβεβαιώνει την ανεξαρτησία του αθλητισμού και θα περιορίζει το ρόλο του κράτους στην επιτήρηση της συμμόρφωσης προς το νομικό πλαίσιο και στη διασφάλιση πόρων ενίσχυσης του αθλητισμού.
Η δημιουργία αθλητικού μουσείου και αθλητικής βιβλιοθήκης για την προβολή της νεότερης αθλητικής ιστορίας μας και τη μελέτη της εξέλιξης του αθλητισμού με τη συγκέντρωση ελληνικής και ξένης βιβλιογραφίας θα βοηθήσει στην επανασύνδεση του αθλητισμού και του ποδοσφαίρου με τους πολίτες και την κοινωνία.
Ο αθλητισμός στο εκπαιδευτικό μας σύστημα
Είναι πεποίθηση μας ότι τα ιδανικά της ευγενούς άμιλλας, του «ευ αγωνίζεσθαι», της συμμετοχής σε ομαδικές διαδικασίες, της αλληλεγγύης, της συνεργασίας, του φίλαθλου πνεύματος, πρέπει να είναι αναπόσπαστο μέρος της εκπαιδευτικής διαδικασίας.
Προτείνουμε
Την ποιοτική και ποσοτική αναβάθμιση του μαθήματος της Φυσικής Αγωγής και γενικά των αθλητικών δραστηριοτήτων σε όλες τις βαθμίδες της εκπαίδευσης.
Αναβάθμιση του αθλητικού απογεύματος μέσα στα πλαίσια λειτουργίας του ολοήμερου σχολείου.
Αναδιαμόρφωση των σχολικών πρωταθλημάτων στη Μέση Εκπαίδευση και καθιέρωση κινήτρων, ηθικών και υλικών, για τα σχολεία και τους μαθητές που διακρίνονται.
Λειτουργία τμημάτων αθλητικών διευκολύνσεων στη δευτεροβάθμια εκπαίδευση για τη στήριξη των μαθητών-αθλητών.
Διασφάλιση μηχανισμών συνεργασίας του σχολικού και του εξωσχολικού αθλητισμού.
Μαζικός αθλητισμός
Εφαρμογή ενός Σχεδίου Δράσης για την ανάπτυξη προγραμμάτων άθλησης με ευθύνη της πολιτείας, για την προώθηση της «δια βίου άσκησης» όλων των πολιτών.
Προτείνουμε
Δημιουργία μικρών χώρων άθλησης και ψυχαγωγίας σε όλους τους Δήμους και τις Κοινότητες ώστε να δημιουργηθούν ίσες ευκαιρίες άθλησης για όλους.
Ανάπτυξη νέων προγραμμάτων «Άθλησης για Όλους» από τον ΚΟΑ, σε συνεργασία με την Τοπική Αυτοδιοίκηση, και βελτίωση των υφισταμένων, ώστε να είναι ελκυστικά για τους πολίτες.
Προβολή των προγραμμάτων αυτών και εκστρατεία αύξησης της συμμετοχής των πολιτών
Προώθηση του προγράμματος Άθλησης για Όλους σε ειδικές κατηγορίες, όπως είναι η Εθνικη Φρουρά, τα Σώματα Ασφάλειας, οι Φυλακές, οι Μονάδες Απεξάρτησης, τα Γηροκομεία, τα σχολεία για άτομα με ειδικές ανάγκες.
Αγωνιστικός αθλητισμός
Χωρίς αγωνιστικό αθλητισμό βάσης, δεν μπορεί μια χώρα να αποκτήσει αθλητισμό κορυφής με προσδοκίες την υψηλή διεθνή διάκριση.
Το κράτος θα πρέπει να στηρίξει ένα σχέδιο δράσης, βασισμένο σε επιστημονικά δεδομένα και αναλύσεις και με προγραμματισμό σε βάθος χρόνου.
 Η δημιουργία νέων σύγχρονων και λειτουργικών χώρων προπόνησης και η βελτίωση των υφισταμένων αποτελούν προϋποθέσεις για ποιοτική αναβάθμιση και επιτυχία.
Περαιτέρω, με δεδομένο ότι ο αθλητής πρέπει να είναι στο επίκεντρο, προτείνουμε Την υποχρεωτική ασφάλιση όλων των αθλητών αγωνιστικού επιπέδου.
Αναδιαμόρφωση των κινήτρων επιβράβευσης των αθλητών, περιλαμβανομένου κι ενός σχεδίου επαγγελματικής αποκατάστασης αθλητών υψηλού επιπέδου, στη βάση αντικειμενικών κριτηρίων.
Εφαρμογή εθνικού σχεδίου στήριξης ταλέντων αθλητών από το επίπεδο βάσης μέχρι την κορυφή.
Εφαρμογή σχεδίου πριμοδότησης μαθητών-αθλητών Ολυμπιακών Αθλημάτων για την εισαγωγή τους στην τριτοβάθμια εκπαίδευση.
Συνεχής επιμόρφωση και στήριξη των Κυπρίων προπονητών
Εξασφάλιση των αναγκαίων διευκολύνσεων προς τους πρωταθλητές μας που υπηρετούν στην Εθνική Φρουρά.
Αύξηση της συμμετοχής των αθλητών αγωνιστικού επιπέδου σε προγράμματα εξειδικευμένης προετοιμασίας στο εσωτερικό και στο εξωτερικό με στήριξη από την πολιτεία.
Περαιτέρω αναβάθμιση του θεσμού του δελτίου υγείας αθλητών και εκσυγχρονισμό των διαδικασιών έκδοσής του.
Αθλητική υποδομή
Για την ανέγερση νέων αθλητικών εγκαταστάσεων, ένα νέο εθνικό σχέδιο θα πρέπει να εκπονηθεί και να λαμβάνει υπόψη τα ακόλουθα:Ισόρροπη γεωγραφική κατανομήΠληθυσμιακά μεγέθηΚόστος ανέγερσης και συντήρησηςΑνάγκες των διαφόρων αθλημάτων, με βάση το αγωνιστικό τους επίπεδο και τη μαζικότητα του αθλήματοςΠρόγραμμα χρήσης και εκμετάλλευσης από τους αθλητικούς φορείς αλλά και για σκοπούς αθλητικού τουρισμού.
Το ποδόσφαιρο
Το κυπριακό ποδόσφαιρο νοσεί.
Αναμφισβήτητη επιβεβαίωση η αναξιοπιστία που επικρατεί στις συνειδήσεις των φιλάθλων και η μείωση του αριθμού των εισιτηρίων.
Το κυπριακό ποδόσφαιρο διώχνει τους φιλάθλους από τα γήπεδα, δεδομένου ότι παίζεται εκεί που απουσιάζει η ποιότητα και περισσεύουν οι αδικίες, εκεί που οι κανόνες του παιγνιδιού αλλοιώνονται ανάλογα , εκεί που τα πρωταθλήματα αμφισβητούνται.
Το κυπριακό ποδόσφαιρο δεν παίζεται πάντα μέσα στα γήπεδα.
Η ικανοποίηση του αιτήματος των φιλάθλων για καθαρό και θεαματικό ποδόσφαιρο είναι στοιχειώδης προϋπόθεση για να ξαναγεμίσουν οι κερκίδες και να αποκατασταθεί η πίστη για την αξία του αθλήματος στη συνείδηση της κοινής γνώμης.
Τα οικονομικά των σωματείων πρέπει να μπουν κάτω από τον αυστηρό έλεγχο της πολιτείας και οι οποιεσδήποτε αποκλίσεις να βαρύνουν προσωπικά τους διοικούντες.
Η βία είναι μάστιγα στα γήπεδό μας και κατάρα για τον αθλητισμό.
 Για την καταπολέμηση του αντικοινωνικού αυτού φαινομένου χρειάζεται να μελετήσουμε και να αξιοποιήσουμε τη συσσωρευμένη πείρα στην Ευρώπη
και να διαθέσουμε πόρους για αναβάθμιση των γηπέδων και εγκατάσταση του αναγκαίου τεχνικού εξοπλισμού.
Κυρίαρχο ρόλο πρέπει να διαδραματίσει η διαφώτιση του φίλαθλου κοινού μας, με στόχο την καλλιέργεια του αθλητικού ήθους και του φίλαθλου πνεύματος.
ΕΡΓΑΣΙΑ-ΚΟΙΝΩΝΙΚΗ ΠΟΛΙΤΙΚΗ
Η επένδυση στο πλούσιο ανθρώπινο δυναμικό
 και η οικοδόμηση κράτους πρόνοιας με κύριους άξονες τη διατήρηση της αλληλεγγύης, της δικαιοσύνης και της ισότητας ευκαιριών, βρίσκονται στο επίκεντρο της πολίτικης μας.
Η κοινωνική μας πολιτική ως απόλυτα συνδεδεμένη με την ευρύτερη οικονομική και εργατική πολιτική κινείται στην υλοποίηση των πιο κάτω στόχων:
Δημιουργία αξιοπρεπών συνθηκών διαβίωσης.
Βελτίωση των οικονομικών επιδόσεων.
Εξασφάλιση υψηλής ποιότητας αγαθών και υπηρεσιών.
Οι προτάσεις μας έχουν ως στόχο τη δημιουργική αντιμετώπιση των προκλήσεων και την αξιοποίηση των ευκαιριών σε σχέση με το παρόν και το μέλλον.
Με σωστό προγραμματισμό θα δημιουργούν οι συνθήκες για: Βελτίωση της ποιότητας ζωής.
Προώθηση της ισότητας και της ίσης μεταχείρισης.
Ευκαιρίες πλήρους απασχόλησης.
Πρόσβαση σε κοινωνικές παροχές και δικαιώματα.
Πρόσβαση στην εκπαίδευση, μετεκπαίδευση και διό βίου μάθηση.
Καταπολέμηση της φτώχειας και του κοινωνικού αποκλεισμού.
Ο κοινωνικός διάλογος και η συμμετοχή των εμπλεκομένων μερών συμβάλλουν αποφασιστικά στη διαμόρφωση της πολιτικής και στην αντιμετώπιση των προβλημάτων κατά τη διαδικασία προσαρμογής, λόγω της ένταξης της Κύπρου στην Ευρωπαϊκή Ένωση.
Απασχόληση
Η δημιουργία συνθηκών πλήρους απασχόλησης συνιστά τη βασική φιλοσοφία της πολιτικής του Κ. Σ. ΕΔΕΚ.
Στο πλαίσιο της υλοποίησης του στόχου αυτού επιβάλλεται η άμεση υλοποίηση του Εθνικού Σχεδίου Δράσης για την Απασχόληση.
Ανεργία
Η ανεργία στην Κύπρο εξακολουθεί να κινείται σε χαμηλά επίπεδα. Ωστόσο, η κατάσταση μπορεί να θεωρηθεί ανησυχητική από το γεγονός ότι η ανεργία οφείλεται σε διαρθρωτικά προβλήματα της οικονομίας.
Προτείνουμε
Δημιουργία νέων θέσεων εργασίας με ποιοτικά χαρακτηριστικά στο πλαίσιο της αναπτυξιακής πορείας της οικονομίας.
Οι θέσεις αυτές θα είναι αποτέλεσμα επενδύσεων σε τομείς έρευνας και τεχνολογίας και αναβάθμισης της προσφοράς υπηρεσιών στην εκπαίδευση, την πληροφορική και την ιατρική.
Ενίσχυση των οργανισμών κοινωνικών υπηρεσιών (παιδικοί σταθμοί, στέγες ηλικιωμένων κ.λπ. ) για δημιουργία νέων θέσεων εργασίας κυρίως για το αδρανές γυναικείο εργατικό δυναμικό.
Επιχειρηματικότητα νέων
Η δημιουργία συνθηκών προώθησης και στήριξης της επιχειρηματικότητας, κυρίως νέων ανθρώπων, βρίσκεται στο επίκεντρο της πολιτικής μας.
Η ανάπτυξη της ατομικής πρωτοβουλίας για σύσταση νέων σύγχρονων επιχειρήσεων θα προωθηθεί μέσω συγκεκριμένων προγραμμάτων και κριτηρίων.
Προτείνουμε
Καθορισμό των οικονομικών δραστηριοτήτων και πρωτοβουλιών, που θα περιληφθούν στα προγράμματα, στο πλαίσιο του Εθνικού Προγράμματος Δράσης και του ευρύτερου Στρατηγικού Προγράμματος Οικονομικής Ανάπτυξης.
Υλικοτεχνική και οικονομική στήριξη συμβουλευτικών λογιστικών και νομικών υπηρεσιών.
Ευαίσθητες Ομάδες
Κανένας πολίτης δεν πρέπει να μένει εκτός της οικονομικής και κοινωνικής δραστηριότητας.
Η περιθωριοποίηση μπορεί να είναι το τραγικό αποτέλεσμα μιας αδιάφορης προς τις ευαίσθητες ομάδες πολιτικής απασχόλησης.
 Τέτοιες ομάδες θεωρούνται τα άτομα με ειδικές ανάγκες, άτομα προχωρημένης ή και τρίτης ηλικίας, οι γυναίκες, τα νέα παιδιά που προσδοκούν ένταξη στην αγορά εργασίας, άτομα που φέρουν τον ιό του AIDS, οι αλλοδαποί εργάτες και οι οικονομικοί μετανάστες.
Προτείνουμε
Σύσταση Παρατηρητηρίου Ίσων Ευκαιριών στα πρότυπα παρόμοιων πρωτοβουλιών σε άλλες χώρες μέλη της Ε. Ε.
Το Παρατηρητήριο να στελεχωθεί με εξαιρετικά καταρτισμένο επιστημονικό προσωπικό διαφόρων ειδικοτήτων, με στόχο να παρακολουθεί, να καταγράφει, να μελετά και να σχεδιάζει προγράμματα και παρεμβάσεις για τα αρμόδια Υπουργεία και να επιτυγχάνει την πρόληψη φαινομένων περιθωριοποίησης, οικονομικής ή κοινωνικής, αυτών των ευαίσθητων ομάδων.
Άτομα με Αναπηρίες
Η ιδιαίτερη ευαισθησία της πολιτικής μας για τα άτομα με αναπηρίες θα εκφραστεί μέσα από την κατά προτεραιότητα αντιμετώπιση των προβλημάτων που αντιμετωπίζουν, με στόχο τη συμμετοχή και ένταξή τους στο κοινωνικό και οικονομικό περιβάλλον του τόπου.
Πρόσφατα στατιστικά στοιχεία καταδεικνύουν ότι από όλα τα άτομα που βρίσκονται σε ηλικία εργοδότησης μόνο το 14% βρίσκεται στην απασχόληση.
Προτείνουμε την προώθηση ολοκληρωμένου Σχεδίου Δράσης και συγκεκριμένα:1. Εργοδότηση με στήριξη στην ανοικτή αγορά εργασίας
Στήριξη από ειδικευμένο καθοδηγητή εργασίας που να εξασφαλίζει την πλήρη εργασιακή ενσωμάτωση του ατόμου στην εργασία.
Πραγματική εργασία σε πραγματικό εργασιακό χώρο, συγκεκριμένο ωράριο και πραγματική αμοιβή, βάση των ωρών εργασίας και της απόδοσης.
Στήριξη που να δίνεται στον εργαζόμενο, στον εργοδότη και τους συναδέλφους του από εξειδικευμένο προσωπικό.
2. Αυτοεργοδότηση σε κοινωνικές επιχειρήσεις
Αυτοεργοδότηση σε κοινωνικές επιχειρήσεις μικτών ικανοτήτων, μέσα στην κοινότητα, που να εξασφαλίζουν τη βιωσιμότητά τους, βάσει και της ειδίκευσης που εξασφάλισαν τα άτομα μέσα από προγράμματα κατάρτισης.
3. Προστατευόμενο εργασιακό περιβάλλον
Περιβάλλον κοινοτικής απασχόλησης.
Διαμεσολαβητικά κέντρα κατευθυνόμενων εργασιακών εμπειριών για τους υποψήφιους εργοδότες.
4. Κίνητρα για τους εργοδότες -Αξιοποίηση Ευρωπαϊκού Κοινωνικού Ταμείου
Σχέδια πριμοδοτήσεων μισθών των ατόμων.
Σχέδια προσαρμογών στο χώρο εργασίας.
Σχέδια επιδότησης μειωμένης παραγωγικότητας.
5. Εργαστήρια προστατεύομενης εργασίας
Ενίσχυση και επέκταση των υφιστάμενων εργαστηρίων προστατευόμενης εργασίας προκειμένου να εργοδοτούνται/ απασχολούνται όσοι δεν μπορούν να απασχοληθούν στην ελεύθερη αγορά εργασίας.
Αλλοδαποί εργάτες -Οικονομικοί μετανάστες
Η απασχόληση αλλοδαπών, νόμιμα ή παράνομα, αποτελεί σήμερα μια πραγματικότητα.
Οι αρχές και αξίες της δικής μας πολιτικής αντιμετωπίζουν την κατάσταση μέσα από τον ανθρωποκεντρικό φακό της ιδεολογικής πολιτικής ταυτότητας μας και του κοινωνικοοικονομικού μοντέλου ανάπτυξης που επιδιώκει την ισότητα ευκαιριών, ίσης μεταχείρισης και της δίκαιης κατανομής εισοδημάτων και βαρών μεταξύ όλων των συμμετεχόντων στην παραγωγική διαδικασία.
Προτείνουμε
Άμεση διεξαγωγή έρευνας/μελέτης από τα αρμόδια Υπουργεία, για να καθοριστούν οι ανάγκες της κυπριακής οικονομίας αλλά και ο βαθμός αντοχής, σωστής υποδοχής και στήριξης αλλοδαπών εργατών προσωρινής απασχόλησης ή οικονομικών μεταναστών, περιλαμβανομένων των ομογενών του Πόντου και της πρώην Σοβιετικής Ένωσης.
Στρατηγικό πρόγραμμα συντονισμού για τη ρύθμιση πολλών προβλημάτων που παρουσιάζονται ήδη σ' αυτόν τον τομέα.
Οι αλλοδαποί εργάτες, οι οικονομικοί μετανάστες και οι οικογένειές τους να αντιμετωπισθούν ισότιμα,
 να προστατευθούν κοινωνικά και οικονομικά
και να υποβοηθηθούν για διασφάλιση της ομαλής παρουσίας και λειτουργίας τους στην κυπριακή κοινωνική πραγματικότητα.
 Τα ανθρώπινα, τα εργατικά, τα πολιτιστικά και πολιτισμικά δικαιώματά τους θα τύχουν πλήρους σεβασμού και προστασίας.
Διά βίου μάθηση -κατάρτιση
Οι νέες μορφές απασχόλησης, η διαρκής αύξηση της απαίτησης των επιχειρήσεων για ευελιξία στην απασχόληση και ο σκληρός οικονομικός ανταγωνισμός σε ευρωπαϊκό και διεθνές επίπεδο επιβάλλουν τη μεγαλύτερη δυνατή αναβάθμιση γνώσεων, δεξιοτήτων και ικανοτήτων όλων των οικονομικά ενεργών πολιτών, πολύ δε περισσότερο των εργοδοτουμένων.
Οι όροι απόδοσης και παραγωγικότητας έχουν αναβαθμιστεί σε μεγάλο βαθμό, γι' αυτό απαιτείται η συνεχής διασφάλιση της συνεχούς απασχόλησης του ατόμου.
Προτείνουμε
Σύσταση νέων θεσμών (νομικό πλαίσιο) και εφαρμογή μέτρων και προγραμμάτων, στα οποία να εμπλακούν όχι μόνο οι παραγωγικές τάξεις αλλά και άλλοι κοινωνικοί φορείς του τομέα επιμόρφωσης και κατάρτισης.
Δημιουργία σχολών και ιδρυμάτων, δημόσιας ή ελεγχόμενης ιδιωτικής πρωτοβουλίας, ανάπτυξης και αναβάθμισης προγραμμάτων επαγγελματικής κατάρτισης, επανακατάρτισης και επιμόρφωσης εργοδοτουμένων, επιχειρηματιών, διευθυντικών στελεχών, ανέργων όλων των κατηγοριών, γυναικών που αδρανοποιήθηκαν είτε δεν μπόρεσαν ποτέ να ενταχτούν στην αγορά εργασίας και ατόμων από ευαίσθητες ομάδες.
Δημιουργία Οργανισμού Πιστοποίησης Ιδρυμάτων και Διπλωμάτων Επαγγελματικής Κατάρτισης στα πρότυπα και με οικονομική στήριξη ανάλογων προγραμμάτων που χρηματοδοτεί η Ευρωπαϊκή Επιτροπή.
Προώθηση της θεσμικής επαγγελματικής αναγνώρισης και εισοδηματικής διαβάθμισης των επαγγελματικών διπλωμάτων που θα παραχωρούνται σ' όσους παρακολουθήσουν με επιτυχία αναγνωρισμένα προγράμματα.
Σχολές Επαγγελματικής Αγωγής
Στα προγράμματα προώθησης της διό βίου μάθησης θα πρέπει να ενταχθούν και τα άτομα με αναπηρίες μέσω της σύστασης Σχολών Επαγγελματικής Αγωγής με τις εξής βασικές κατευθύνσεις:
Ανάπτυξη και απόκτηση κοινωνικών, επαγγελματικών γνώσεων και δεξιοτήτων αναζήτησης, εξεύρεσης και διατήρησης ενός επαγγέλματος και την επίδειξη κατάλληλης εργασιακής συμπεριφοράς, συνεργασίας και ιεράρχησης.
Αισθητηριακές ασκήσεις με το χώρο και τα υλικά, ασκήσεις προσοχής, ρυθμού και ρουτίνας εργασίας, καθώς και ασκήσεις συναρμολόγησης, τοποθέτησης και κατεργασίας αντικειμένων.
Κατάρτιση σε ειδικότητα και εργασιακές εμπειρίες άσκησης, που απαιτούνται από τη ρουτίνα εργασίας της αναγνωρισμένης ειδικότητας.
Ιδιαίτερα εργασιακά ταλέντα για προώθηση επαγγελματικών ευκαιριών σε εργασιακούς χώρους και ολοκληρωμένων προσεγγίσεων για τη δημιουργία θέσεων εργασίας.
Εθνική Επιτροπή για την Απασχόληση.
Η κυβερνητική πολιτική για την απασχόληση, πέρα από την πρωτοβουλία και την κατά προτεραιότητα ευθύνη του ΥΕΚΑ, πρέπει να συζητείται, να συμφωνείται και να προωθείται για υλοποίηση και εφαρμογή με τη συμμετοχή όλων των κοινωνικών φορέων.
Προτείνουμε
Ενίσχυση της Εθνικής Επιτροπής για την Απασχόληση, την οποία πρέπει να υποστηρίζουν στελέχη με εμπειρίες και επιστημονική κατάρτιση στον τομέα της απασχόλησης.
Η σύσταση της Επιτροπής το 2004 αποτελεί ένα πρώτο θετικό βήμα.
Όμως πρέπει να δώσει σύντομα στίγμα πολιτικής και αποτελέσματα για την αύξηση της απασχόλησης.
Δημόσιες Υπηρεσίες Απασχόλησης Αποκέντρωση
Οι κρατικές υπηρεσίες απασχόλησης χαρακτηρίζονται από ανεπάρκεια, υποτονικότητα και ελλλειπή στελέχωση.
Οι διαπιστώσεις αυτές επιβεβαιώθηκαν και από πρόσφατη έκθεση εμπειρογνωμόνων της Ευρωπαϊκής Επιτροπής που μελέτησαν τις υπηρεσίες και δομές των υπηρεσιών του ΥΕΚΑ
Η εναρμόνιση και ενσωμάτωση της Κύπρου στην Ε. Ε. επιβάλλει εκσυγχρονισμό, θεσμική, οργανωτική και διοικητική αναδιοργάνωση και αναβάθμιση του ανθρώπινου δυναμικού των υπηρεσιών απασχόλησης.
Επιβάλλει επαρκή στελέχωση με νέο προσοντούχο δυναμικό και συνεχή επιμόρφωση και κατάρτιση όλων των στελεχών στις υποχρεώσεις, τις μεθόδους διαχείρισης και καθήκοντα, που προκύπτουν από την εναρμονισμένη νομικά και θεσμικά με το Ευρωπαϊκό Κεκτημένο πολιτική της απασχόλησης.
Οι πρώτιστοι στόχοι των κρατικών υπηρεσιών απασχόλησης προς κάθε ενδιαφερόμενο πολίτη πρέπει να είναι: Καθοδήγηση εργοδοτουμένων και εργοδοτών σε θέματα απασχόλησης ειδικού ατομικού ενδιαφέροντος.
Τοποθέτηση σε εργασία ή πρόγραμμα επιμόρφωσης.
Βελτίωση των ευκαιριών των ατόμων στην αγορά εργασίας.
Ένταξη στην απασχόληση με άλλους τρόπους.
Προσφορά ωφελημάτων και στήριξης στους άνεργους.
Εξειδικευμένες υπηρεσίες για κοινοτικούς και αλλοδαπούς εργαζόμενους.
Για τα άτομα με αναπηρίες:
Στελέχωση με ειδικευμένους συμβούλους επαγγελματικού προσανατολισμού για επαγγελματική πληροφόρηση τεχνικών γνώσεων σε σχέση με απλές μορφές εργασίας.
Δομημένη επαγγελματική συμβουλευτική ερευνητικών στοιχείων για επαγγελματικές επιλογές.
Παροχή στήριξης για απόκτηση κοινωνικών, επαγγελματικών, εργασιακών δεξιοτήτων και συμπεριφορών, καθώς και προεπαγγελματικών δραστηριοτήτων κατάρτισης σε αναγνωρισμένη ειδικότητα.
Εργασιακές σχέσεις -Τριμερής συνεργασία
Οι οικονομικές, πολιτικές και κοινωνικές αλλαγές που σημειώθηκαν στην Κύπρο την τελευταία περίοδο και που ολοκληρώνονται με την ένταξη στην Ε. Ε. έχουν σε μεγάλο βαθμό επηρεάσει συνολικά και το πλαίσιο των εργασιακών σχέσεων, που ήταν βασισμένο στις ελεύθερες συλλογικές διαπραγματεύσεις και στο σεβασμό των συλλογικών συμβάσεων.
Οι συνθήκες εργασίας, η απασχόληση, οι συλλογικές συμβάσεις και τα εργατικά και κοινωνικά δικαιώματα, περνούν μια φάση κρίσιμων αλλαγών.
Χαρακτηρίζονται, κύρια, από την προσπάθεια εισαγωγής ευέλικτων μορφών απασχόλησης, την υποβάθμιση των θεσμών, την παραβίαση των συλλογικών συμβάσεων, τη συμπίεση των εργατικών και κοινωνικών δικαιωμάτων των εργαζομένων και την αποδιάρθρωση συνολικά του πλαισίου των εργασιακών σχέσεων.
Προτείνουμε
Διαφύλαξη του θεσμού της πλήρους απασχόλησης
 και το μεγαλύτερο δυνατό περιορισμό των ελαστικών μορφών απασχόλησης, προκειμένου να εξασφαλίζεται επαρκές οικογενειακό εισόδημα.
Εφαρμογή στην πράξη της σχετικής Ευρωπαϊκής Οδηγίας για τη σύσταση Εργατικών Συμβουλίων Επιχειρήσεων.
Υιοθέτηση της ευρωπαϊκής πρακτικής για νομική ρύθμιση και καθολική εφαρμογή ελάχιστου επιπέδου όρων απασχόλησης μέσα από τις ισχύουσες συλλογικές συμβάσεις.
Κατοχύρωση και προστασία του θεσμού των ελεύθερων συλλογικών διαπραγματεύσεων και των συλλογικών συμβάσεων.
Ενίσχυση υφιστάμενων θεσμών Τριμερούς Συνεργασίας.
Ασφάλεια και Υγεία στην Εργασία
Η Ασφάλεια και Υγεία στην Εργασία, η αποτελεσματική προστασία του εργαζομένου από επαγγελματικές ασθένειες και εργατικά ατυχήματα, και το περιβάλλον εργασίας γενικά, αποτελεί για το Κ. Σ. ΕΔΕΚ θέμα ύψιστης σημασίας και βρίσκεται μόνιμα στο επίκεντρο της προσοχής και πολιτικής δράσης του.
Η απώλεια ανθρώπινων ζωών και η απώλεια της ικανότητας για εργασία, λόγω αναπηρίας, πέρα από τον πόνο και τη δυστυχία που τα συνοδεύουν, είναι ταυτόχρονα και φαινόμενα κοινωνικής αδικίας που δεν μπορούν να είναι αποδεκτά από οποιαδήποτε πολιτισμένη κοινωνία.
Προτείνουμε
Άμεση υλοποίηση της Έκθεσης της Επιτροπής της Ε. Ε. για στελέχωση του Τμήματος Επιθεώρησης με επαρκή, για τα σημερινά οικονομικά δεδομένα, αριθμό επιθεωρητών, γιατρών εργασίας και άλλου επιστημονικού δυναμικού, για αποτελεσματική προώθηση συνθηκών Ασφάλειας και Υγείας στην εργασία.
Δημιουργία της κατάλληλης υποδομής για εφαρμογή της νέας Ευρωπαϊκής Νομοθεσίας.
Οι Επιθεωρήσεις Εργασίας να τεθούν υπό την εποπτεία και τον έλεγχο μιας κεντρικής αρχής με αυτόνομο χαρακτήρα, για να μη χρησιμοποιούνται οι επιθεωρητές σε άλλα καθήκοντα που επηρεάζουν τη δουλειά τους.
Να δημιουργηθούν ενδοεπιχειρησιακές υπηρεσίες πρόληψης ασθενειών και ατυχημάτων.
Τα μέλη των Επιτροπών Ασφάλειας και Υγείας και οι Λειτουργοί Ασφάλειας να αποκτήσουν μέσω του Νόμου πραγματικές εξουσίες, για να είναι αποτελεσματικές.
Να γίνεται με ευθύνη του εργοδότη συστηματική παρακολούθηση των συνθηκών εργασίας και υγείας των εργαζομένων μέσο οπό προληπτικές ιατρικές εξετάσεις.
Να γίνει άμεση εκλογή Επιτροπών Ασφάλειας και Υγείας και να επεκταθεί ο θεσμός σε όλους τους τομείς οικονομικής δραστηριότητος.
Να προσληφθούν άμεσα Ιατροί Εργασίας και να ενταχθούν στην αρμόδια αρχή για Ασφάλεια και Υγεία στην εργασία.
Να γίνεται με ευθύνη του κράτους και εμπλοκή όλων των πλευρών συνεχής διαφώτιση, εκπαίδευση και κατάρτιση εργαζομένων και εργοδοτών.
Να ενταχτεί το θέμα της Ασφάλειας και Υγείας στις Τεχνικές Σχολές, στο Σύστημα Μαθητείας, κ.λπ.
Να εκπονηθούν προγράμματα κινήτρων προς επιχειρήσεις για υλικοτεχνική στήριξη της βελτίωσης των συνθηκών ασφάλειας και υγείας.
Γενικός (Εθνικός) Κατώτατος Μισθός
Η διασφάλιση Κατώτατου Κοινωνικού Μισθού έχει ως στόχο την εξάλειψη των μισθών φτώχειας, φαινόμενο που παρατηρείται κυρίως σε εργαζομένους στο λιανικό εμπόριο, γραφείο κ.λπ.
Η λογική της καθιέρωσης ενός τέτοιου μισθού συνίσταται στο να προστατεύει αυτές τις κατηγορίες εργαζομένων, που, για διάφορους λόγους, δεν έχουν νομική ή συνδικαλιστική προστασία και υπάρχει πάντα ο κίνδυνος της αδικίας στο μισθό τους.
Προτείνουμε
Ο Κατώτατος Κοινωνικός Μισθός να καθοριστεί λαμβάνοντος υπόψη τη γραμμή του ορίου φτώχειας, όπως αυτή καθορίζεται στην Ε. Ε. και που είναι το 60% του μέσου όρου.
Η πρόταση μας για καθιέρωση Εθνικού Κατώτατου Μισθού:
 (α) Αναγνωρίζει ότι η κοινωνία μας δεν μπορεί να διαιρείται σε μια ευημερούσα πλειοψηφία και σε μια εξαθλιωμένη μειοψηφία, που συνεχώς περιθωριοποιείται.
 (β) Στηρίζει την πραγματική ανάγκη των δεκάδων χιλιάδων συνανθρώπων μας για κοινωνική προστασία και παροχή ίσων ευκαιριών στη διαβίωση, την ιατρική περίθαλψη, τη μόρφωση, τη στέγη κλπ.
 (γ) Διασφαλίζει για κάθε μισθωτό σε κάθε κλάδο οικονομικής δραστηριότητος κατώτατη αμοιβή, επαρκή για να καλύψει τις πραγματικές του ανάγκες στη ζωή.
Δημοκρατία και Διαφάνεια
Πρόταση και πολιτική βούλησή μας είναι η ταχύτερη δυνατή προώθηση της σύστασης και λειτουργίας των Εργατικών Συμβουλίων.
Πιστεύουμε στις διαδικασίες συμμετοχής, διαφάνειας και δημοκρατίας μεταξύ εργοδοτών και εργοδοτουμένων στην παραγωγή και στην οικονομία.
Το ποιοτικό ανθρώπινο δυναμικό που διαθέτει ο τόπος, πρέπει να λειτουργήσει σε ένα τέτοιο θετικό κλίμα, περιβάλλον και συνθήκες, που θα είναι το αποτέλεσμα της δημιουργίας των Εργατικών Συμβουλίων.
Οι εργοδοτούμενοι έχουν αρκετά δικαιώματα, κατοχυρωμένα διό νόμου. Για παράδειγμα έχουν δικαίωμα ενημέρωσης και κατάθεσης άποψης προς τον εργοδότη σε θέματα που σχετίζονται άμεσο με την εργασία τους.
Θα προωθήσουμε τη δημιουργία θεσμικών εποπτικών μηχανισμών, έτσι που οι εργαζόμενοι να μπορούν στην πράξη να:
Απαιτήσουν να ενημερωθούν για τις επιπτώσεις που μπορεί να έχει η εργασία τους από την τεχνολογική αναβάθμιση,
Έχουν πρόσβαση στο προσωπικό φάκελο του εργοδοτουμένου,
Λαμβάνουν εξηγήσεις για την αξιολόγησή τους.
Ενημερώνονται για τον τρόπο υπολογισμού της πληρωμής τους.
Υποβάλλουν παράπονο σε περίπτωση άδικης μεταχείρισης ή διάκρισης εναντίον τους,
Καλούν σε βοήθεια το Εργατικά Συμβούλιο, το οποίο θα μπορούν να εκπροσωπούν το συμφέροντά τους στην αντιμετώπιση του εργοδότη.
ΚΟΙΝΩΝΙΚΗ ΠΡΟΝΟΙΑ ΚΑΙ EYHMEPIA
Η σύγχρονη κυπριακή κοινωνία και η οικογένεια αντιμετωπίζουν σοβαρή κρίση.
Αν δεν ενεργήσουμε προληπτικά, θα χαθούν οι παραδοσιακές αρχές της οικογένειας και θα διαταραχτεί ο κοινωνικός ιστός.
Οι Υπηρεσίες Κοινωνικής Ευημερίας ακολουθούν το προβλήματα και παρεμβαίνουν θεραπευτικά. Χρειάζεται ν' αλλάξουν φιλοσοφία και να στρέψουν τις δυνάμεις τους στην πρόληψη.
Προτείνουμε
Αναβάθμιση των Κοινωνικών Υπηρεσιών Πρόνοιας και Ευημερίας και συμπλήρωση τού ονόματος του Υπουργείου σε Υπουργείο Εργασίας, Πρόνοιας και Κοινωνικών Ασφαλίσεων.
Ενσωμάτωση όλων των συντάξεων, επιδομάτων, αναπηρικών ωφελημάτων, δημόσιων βοηθημάτων κ.λπ. στο Τμήμα Κοινωνικών Ασφαλίσεων, χωρίς να επηρεαστούν το κεκτημένο δικαιώματα των πολιτών.
 Στις Υπηρεσίες Κοινωνικής Ευημερίας να παραμείνουν το επιδόματα για οικογένειες/άτομο με κοινωνικοοικονομικά προβλήματα, οι περιπτώσεις, των ηλικιωμένων/αναπήρων που χρειάζονται φροντίδα, καθώς και άλλες ειδικές περιπτώσεις όπως μονογονικές οικογένειες, άτομο με ειδικές ανάγκες κ.λπ.
Εκσυγχρονισμό των Υπηρεσιών Κοινωνικής Ευημερίας,
 ιεράρχηση των σύγχρονων κοινωνικών προβλημάτων
και λειτουργία νέων προγραμμάτων (Aίds, ναρκωτικά, αλλοδαποί εργάτες, οικονομικοί μετανάστες, μονογονικές οικογένειες), με παράλληλο τερματισμό των παλιών προγραμμάτων.
Ανεξαρτητοποίηση των Υπηρεσιών Κοινωνικής Ευημερίας από δευτερεύουσες υποχρεώσεις προς άλλες Υπηρεσίες και Εθελοντικές Οργανώσεις (Πιστοποιητικά φοιτητών, Οργανισμός Χρηματοδότησης Στέγης κ.λπ.)
Πρόληψη των κοινωνικών προβλημάτων για στήριξη του θεσμού της οικογένειας, με την παρέμβαση της εκπαίδευσης.
Αυτό σε μεγάλο βαθμό θα επιτευχθεί με την εισαγωγή μαθημάτων Κοινωνικής Αγωγής στο Γυμνάσιο/Λύκειο
 και ενημέρωση/εκπαίδευση των νέων στους βασικούς ρόλους του γονιού και του συζύγου,
την εφαρμογή του ολοήμερου σχολείου
και την προώθηση παιδικών λεσχών.
Απλοποίηση των διαδικασιών υιοθεσίας.
Αποκέντρωση και λειτουργία κοινοτικών προγραμμάτων, μέσω Πολυδύναμων Συμβουλευτικών Κέντρων από τους Δήμους και περιφερειακά από συμπλέγματα Κοινοτήτων.
Αύξηση των κονδυλίων των κρατικών χορηγιών προς τις Εθελοντικές Οργανώσεις.
Αυτά μπορούν ν' αντληθούν από το Ταμείο Κοινωνικής Συνοχής (2% της εισφοράς από τους εργοδότες).
Άτομα με Αναπηρίες
Ένας στους δέκα Κύπριους είναι άτομο με αναπηρίες.
Για τα άτομα αυτά, με μόνιμες ή προσωρινές βλάβες, ανικανότητες, αδυναμίες, αναπηρίες ή συνδυασμό των παραπάνω, που προέρχονται από φυσική, ψυχική ή νοητική ανεπάρκεια, χρειάζεται να χαραχτεί μια νέα κοινωνική πολιτική, που να συνδυάζει την οικονομική ανταγωνιστικότητα με την κοινωνική αλληλεγγύη και θα παρέχει πραγματική ενσωμάτωση των ατόμων αυτών στην κοινωνία με ίσα δικαιώματα και υποχρεώσεις.
Τον Ιούλιο του 1996 η Ευρωπαϊκή Επιτροπή υιοθέτησε με ανακοίνωσή της: «ισότητα των ευκαιριών για τα άτομα με ειδικές ανάγκες», η οποία έθετε τις βάσεις για μια νέα ευρωπαϊκή στρατηγική.
 Για να εφαρμοστεί και στην Κύπρο η πιο πάνω ανακοίνωση, σε πρακτικό πλέον επίπεδο, θα πρέπει να επιδιωχθεί η δημιουργία Εθνικής Δομής Στήριξης ως Φορέα Κοινωνικής Πρόνοιας, που θα καλύψει την εθνική στρατηγική της Κύπρου στους παρακάτω τομείς:
Έγκαιρη πολυεπιστημονική παρέμβαση στα άτομα και τις οικογένειές τους
και ενδυνάμωσή τους για συμμετοχή στο Σχέδιο Δράσης Κοινωνικής Μέριμνας.
Ευαισθητοποίηση της κοινής γνώμης με πρακτική συμμετοχή της στο σχεδιασμό κοινωνικής μέριμνας που αφορά την ισότητα ευκαιριών όλων των ατόμων.
Αναπροσαρμογή των συστημάτων εκπαίδευσης, κατάρτισης και αποκατάστασης των ατόμων, καθώς και των εμπλεκομένων σε αυτά.
Ανθρωποκεντρική προσέγγιση στην ομαλή πρόσβαση των ατόμων στη νέα τεχνολογία
και στην ασφαλή διακίνηση στα μέσα μεταφοράς, στα κτίρια και στο περιβάλλον.
ΚΟΙΝΩΝΙΚΗ ΑΣΦΑΛΙΣΗ
Το σχέδιο κοινωνικών ασφαλίσεων είναι ένας από τους σημαντικότερους θεσμούς στον τομέα της κοινωνικής προστασίας, ο οποίος θα πρέπει να περιφρουρηθεί και να ενισχυθεί με
Τη διασφάλιση της μακροπρόθεσμης βιωσιμότητάς του.
Τη στήριξη της καθολικότητας και της αναλογικότητάς του με τις οποίες διασφαλίζεται η αλληλεγγύη μεταξύ χαμηλών και ψηλών εισοδημάτων, μεταξύ νέων και ατόμων τρίτης ηλικίας, μεταξύ υγιών ατόμων και ασθενών.
Την προσαρμογή του, έτσι ώστε να ανταποκρίνεται στα σύγχρονα κοινωνικοοικονομικά προβλήματα.
Προτείνουμε
Το σχεδιασμό μακροπρόθεσμης στρατηγικής χρηματοδότησης του Ταμείου Κοινωνικών Ασφαλίσεων για διατήρηση του ισοζυγίου του, παρά τα προβλήματα που απειλούν μακροπρόθεσμα τη βιωσιμότητά του (γήρανση πληθυσμού, ωρίμανση σχεδίου).
Την αναθεώρηση του ύψους των συντάξεων αλλά και το συντονισμό των κρατικών σχεδίων που καταβάλλουν παροχές στους ηλικιωμένους για ενίσχυση του εισοδήματος τους πάνω από το όριο της φτώχειας και ευκολότερη πρόσβαση σε αυτά.
Την ίση μεταχείριση ανδρών και γυναικών στις συντάξεις χηρείας.
Την πληρωμή παροχών λόγω εργατικών ατυχημάτων και σε ορισμένες τάξεις αυτοτελώς εργαζόμενων.
Την επέκταση της πληρωμής ανεργιακού επιδόματος και πέραν των έξι μηνών και την παράλληλη ένταξη των ανέργων σε προγράμματα επαγγελματικής εκπαίδευσης.
Ταχύτερη και καλύτερη εξυπηρέτηση των ασφαλισμένων.
Δημιουργία μικρών γραφείων σε διάφορες περιοχές των πόλεων και στα μεγάλα αγροτικά κέντρα.
Την πληρωμή των εισφορών και την πληρωμή παροχών μέσω των Συνεργατικών Ιδρυμάτων και ιδιωτικών Τραπεζών.
Απλοποίηση της γλώσσας στα έντυπα και στην αλληλογραφία με τους πολίτες. Περιορισμό στο ελάχιστο των πληροφοριών που ζητούνται σε αυτά.
Ενημέρωση για τα δικαιώματα και υποχρεώσεις στο σχέδιο κοινωνικών ασφαλίσεων με απλό πληροφοριακό υλικό.
Ενημέρωση και αποστολή κατάλληλων εντύπων στους πολίτες, πριν τη συμπλήρωση της συντάξιμης ηλικίας, μετά την καταγραφή ενός θανάτου, με την είσοδο κάποιου στην αγορά εργασίας κ.λπ.
Ταμεία Προνοίας/Επαγγελματικά Σχέδια Συντάξεων
Παράλληλα με το Σχέδιο Κοινωνικών Ασφαλίσεων να ληφθούν μέτρα, για να προστατευτούν τα Επαγγελματικά Σχέδια Συντάξεων και τα Ταμεία Προνοίας με
Διασφάλιση της σωστής διαχείρισής τους.
Έλεγχο της επενδυτικής πολιτικής τους.
Προστασία των επαγγελματικών συντάξεων και των Ταμείων Προνοίας σε περίπτωση πτώχευσης του εργοδότη.
ΙΣΟΤΗΤΑ ΤΩΝ ΦΥΛΩΝ
Η προώθηση της ισότητας των φύλων στην κυπριακή κοινωνία είναι ένας από τους πρωταρχικούς μας στόχους, ο οποίος θα υλοποιηθεί με το σωστό προγραμματισμό και την αναβαθμισμένη δράση.
Η επίτευξη της ίσης μεταχείρισης αντρών και γυναικών και των ίσων ευκαιριών απαιτεί καινοτόμες και δυναμικές δράσεις.
Απαιτεί οι πολιτικές ισότητας να αναπτυχθούν σε όλα τα επίπεδα της κοινωνίας.
Η θέση των γυναικών εξαρτάται τόσο από την ποιότητα ζωής τους στο χώρο εργασίας όσο και από τη δημιουργία της κατάλληλης υποδομής με διευκολύνσεις προς τους εργαζόμενους γονείς.
Εξαρτάται ακόμη από την ανάπτυξη της σωστής νοοτροπίας για τα θέματα ισότητας των φύλων.
Επιτροπή Ίσων Ευκαιριών
Πρωταρχικός μας στόχος είναι η δημιουργία Επιτροπής Ίσων Ευκαιριών με εκτελεστικές εξουσίες και τη συμμετοχή των γυναικείων οργανώσεων και των τμημάτων ισότητας των συνδικαλιστικών οργανώσεων.
Η Επιτροπή θα πρέπει να είναι ανεξάρτητο και υπερκομματικό όργανο και να έχει τις εξής αρμοδιότητες: Εξάλειψη κάθε μορφής διάκρισης σε βάρος της γυναίκας.
Δημιουργία ίσων ευκαιριών γενικά μεταξύ ανδρών και γυναικών.
Παρακολούθηση της εφαρμογής και της λειτουργικότητας των νομοθετημάτων για την ισότητα και παρέμβαση για διορθώσεις όπου χρειάζονται.
Διερεύνηση καταγγελιών από γυναίκες ή άνδρες για εις βάρος τους διακρίσεις εξαιτίας του φύλου τους και μεσολάβηση μεταξύ των ενδιαφερόμενων μερών.
Παροχή νομικής αρωγής και συμβουλών.
Η Επιτροπή αυτή θα πρέπει να αντικαταστήσει τη Συμβουλευτική Επιτροπή Ίσων Ευκαιριών του Υπουργείου Εργασίας και Κοινωνικών Ασφαλίσεων και να αναστείλει την απόφαση του Υπουργικού Συμβουλίου για διορισμό της Επιτρόπου Διοίκησης και ως Επιτρόπου για θέματα ισότητας.
Γυναίκα και Εργασία
Θα επιδιωχθεί η πλήρης και άμεση πρακτική εφαρμογή των νομοθεσιών που αφορούν την ισότητα των φύλων και συγκεκριμένα: Του νόμου για την ίση μεταχείριση ανδρών και γυναικών στην απασχόληση και επαγγελματική εκπαίδευση και του νόμου για ίση αμοιβή για όμοια εργασία ή ίσης αξίας.
Αυτό προϋποθέτει: α) Μόνιμη και επαρκή στελέχωση του Υπουργείου Εργασίας και Κοινωνικών Ασφαλίσεων ως του αρμόδιου Υπουργείου για την πρακτική εφαρμογή τους.
β) Διοργάνωση επιμορφωτικών σεμιναρίων σχετικά με το περιεχόμενο, το πεδίο εφαρμογής, τους μηχανισμούς υλοποίησης των νομοθεσιών που αφορούν την ισότητα και την πλατιά συμμετοχή των κοινωνικών εταίρων.
γ) Δημιουργία συστήματος και μηχανισμού ενημέρωσης των εργαζομένων,
 προγράμματα κατάρτισης κι επανακατάρτισης γυναικών σε νέους τομείς της οικονομίας και της τεχνολογίας.
Γυναίκα και Προκατάληψη
Παράλληλα με τα θεσμικά και άλλα πρακτικά μέτρα για προώθηση της ισότητας πρέπει να καταπολεμηθεί και η κοινωνική προκατάληψη:
Να διοργανωθούν σεμινάρια κατάρτισης /ευαισθητοποίησης ανδρών και γυναικών που κατέχουν θέσεις κλειδιά σε θέματα ισότητας.
Στα πλαίσια της εκπαιδευτικής μεταρρύθμισης που πραγματοποιείται στην εκπαίδευση, άμεσα να αναπτυχθούν πολιτικές ισότητας μέσα στο εκπαιδευτικό μας σύστημα π. χ. εισαγωγή του μαθήματος της σεξουαλικής αγωγής, της γονικής φροντίδας,
καθώς και σεμινάρια για την ισότητα των δύο φύλων στα σχολεία από ειδικούς.
Εισαγωγή θετικών δράσεων οι οποίες θα επιταχύνουν την προώθηση της ισότητας.
Θετικές δράσεις οι οποίες θα στοχεύουν τη ρίζα του προβλήματος, στην παραγωγική διαδικασία και στην ανάγκη συμμετοχής της γυναίκας σε ποιοτικές θέσεις στην αγορά εργασίας.
Η ρίζα του προβλήματος είναι κατά κύριο λόγο ο συνδυασμός εργασίας και οικογενειακών ευθυνών.
Νομοθετική Προώθηση Ισότητας
Θεωρούμε απαραίτητη την ανάληψη πρωτοβουλιών από την Κυβέρνηση, με τη συνεργασία των γυναικείων και συνδικαλιστικών οργανώσεων, για ενημέρωση των γυναικών τόσο σε θέματα νομοθεσίας όσο και διεκδίκησης των δικαιωμάτων τους.
Να προχωρήσει, επίσης, στην ανάπτυξη διαφόρων στρατηγικών και πρακτικών επικοινωνιακής πολιτικής στα Μ.Μ.Ε.
και την έκδοση έντυπου υλικού σε απλή γλώσσα και αποστολή του σε όλα τα νοικοκυριά.
Διευκολύνσεις προς τους εργαζόμενους γονείς
Το κράτος να διαθέσει κονδύλια από τον κρατικό προϋπολογισμό για παροχή κινήτρων σε επιχειρήσεις, ώστε αυτές να αναπτύξουν εργασιακά πλάνα φιλικά προς τους εργαζόμενους γονείς και ειδικά προς τις γυναίκες.
Το κράτος να προωθήσει επιπροσθέτως τα εξής μέτρα:
Ίδρυση επαρκών δημόσιων βρεφονηπιοκομικών σταθμών με ωράριο λειτουργίας συμβατό με το ωράριο των εργαζομένων στον ιδιωτικό τομέα.
Επέκταση του θεσμού του ολοήμερου σχολείου σε όλα τα σχολεία Δημοτικής και Μέσης Εκπαίδευσης.
Αύξηση της άδειας μητρότητας από τις 16 εβδομάδες στις 22.
ΥΓΕΙΑ
Ο τομέας της υγείας αποτελεί αναμφίβολα την αιχμή της κοινωνικής πολιτικής του κάθε κράτους και ο δείκτης «ευημερίας του λαού» μπορεί σε μεγάλο βαθμό να προσδιορισθεί από το επίπεδο της προσφερόμενης ιατροφαρμακευτικής περίθαλψης και των δεικτών υγείας.
Πολιτική υγείας είναι το σύνολο των προσπαθειών που αποβλέπουν στην επίτευξη πλήρους φυσικής, πνευματικής και κοινωνικής ευεξίας, σύμφωνα με τον ορισμό που δίνει η Παγκόσμια Οργάνωση Υγείας (Π. Ο. Υ) για την υγεία.
Εντάσσεται στις κοινωνικές πολιτικές και αποτελεί τμήμα των κρατικών πολιτικών κάθε χώρας, ενώ εξαρτάται τόσο από τις εν γένει πολιτικές δομές και την οικονομική κατάσταση μιας χώρας, όσο και από παραμέτρους, όπως η προϋπάρχουσα γενικότερη κατάσταση υγείας του πληθυσμού, οι συνθήκες ζωής, οι ατομικές συνήθειες κ. ά.
Η κατάσταση σήμερα
Η Κύπρος, μια χώρα με σχετικά ισχυρή οικονομία, η οποία είναι μέλος της Ε. Ε. , παρά το γεγονός ότι έχει να παρουσιάσει δείκτες υγείας που δεν υστερούν των υπόλοιπων Ευρωπαϊκών χωρών, εντούτοις δεν έχει μέχρι στιγμής εισαγάγει ένα Γενικό Σχέδιο Υγείας (Γε. Σ. Υ) για τους πολίτες της.
Η πολύ μεγάλη αύξηση κατά τα τελευταία χρόνια των δαπανών για την υγεία, αλλά και το συνεχώς αυξανόμενο κόστος για τις διάφορες επεμβάσεις, τις εξειδικευμένες εξετάσεις, αλλά και τις θεραπευτικές αγωγές, καθιστούν προβληματική τη δυνατότητα σε μεγάλο τμήμα του πληθυσμού να ανταποκριθεί με επάρκεια στις ανάλογες οικονομικές απαιτήσεις.
Οι ήδη υπάρχουσες διακρίσεις στα θέματα υγείας ανάμεσα στις εύπορες τάξεις του λαού μας και τις οικονομικά δυσπραγούσες, θα μεγεθυνθούν ακόμα περισσότερο τα προσεχή χρόνια, με προφανείς τους κινδύνους της κοινωνικής ανισότητας και αποσταθεροποίησης.
Ο Κ. Σ. ΕΔΕΚ υπήρξε από τους πρωτοπόρους στην υποστήριξη της εισαγωγής ενός τέτοιου σχεδίου.
Ως εκ τούτου ανησυχεί για την παρατηρούμενη καθυστέρηση, η οποία οδηγεί σταδιακά σε αγκύλωση και υποβάθμιση των παρεχόμενων υπηρεσιών, αλλά και στη ραγδαία αύξηση των δαπανών, χωρίς αυτό να μεταφράζεται και σε ανάλογη αναβάθμιση της ιατροφαρμακευτικής περίθαλψης.
Τι επιδιώκουμε
Εφαρμογή ενός σύγχρονου και αποτελεσματικού συστήματος υγείας, που θα ανταποκρίνεται στις πραγματικές  ανάγκες και προσδοκίες του Κύπριου πολίτη, για αξιοπρεπείς και υψηλού επιπέδου υπηρεσίες πρόληψης, φροντίδας και περίθαλψης.
Ίδρυση Ιατρικής Σχολής.
Μετατροπή της Κύπρου σε περιφερειακό κέντρο παροχής υπηρεσιών.
Στόχοι
Η εφαρμογή πολιτικής υγείας με έμφαση στην πρόληψη και στην προαγωγή της υγείας και τη βελτίωση του επιπέδου υγείας του κυπριακού πληθυσμού.
Η κατοχύρωση της ισότιμης πρόσβασης στο σύστημα υγείας και αξιοπρεπούς αντιμετώπισης των Κυπρίων πολιτών.
Η νέα οργάνωση του Υπουργείου Υγείας.
Η αναδιοργάνωση της Διοίκησης και Λειτουργίας των Νοσοκομείων.
Η ανάδειξη της Πρωτοβάθμιας Φροντίδας Υγείας και της Δημόσιας Υγείας σε βασικούς πυλώνες του νέου συστήματος.
Η αναβάθμιση του ρόλου των εργαζομένων στο χώρο της υγείας.
Η συνεχής βελτίωση της Ποιότητας των παρεχόμενων δημόσιων και ιδιωτικών υπηρεσιών υγείας.
Η ορθολογική κατανομή και αποτελεσματική διαχείριση των ανθρώπινων και οικονομικών πόρων του συστήματος.
Η άσκηση αποτελεσματικών ελέγχων στην παροχή των δημόσιων και ιδιωτικών υπηρεσιών υγείας.
Βασικοί άξονες της πολιτικής μας Γενικό Σχέδιο Υγείας
Η εφαρμογή του θα πρέπει ουσιαστικά να στηριχθεί στις παρακάτω βασικές αρχές: Να είναι καθολικό, δηλαδή να καλύπτει το σύνολο του πληθυσμού και να δίνει σε όλους τις ίδιες ευκαιρίες αξιοποίησής του.
Να αξιοποιεί το σύνολο του ιατρικού και παραϊατρικού κόσμου και να προσφέρει υψηλού επιπέδου ιατροφαρμακευτική περίθαλψη.
Να παρέχεται η δυνατότητα για ελεύθερη επιλογή γιατρού και νοσηλευτηρίου.
Η οικονομική συνεισφορά να είναι αναλογική, με αυξημένο ποσοστό για τα άτομα με ψηλότερα εισοδήματα.
 Σε περίπτωση ομάδων με ειδικές οικονομικές ανάγκες (π. χ. συνταξιούχοι, πολύτεκνοι, χαμηλόμισθοι κ. ά. ), μπορεί να ληφθεί πρόνοια για έκτακτη εισφορά από το κράτος ή σε όσους απ' αυτούς καταβάλλουν φόρο εισοδήματος να υπάρξουν ειδικές φορολογικές ελαφρύνσεις.
Να διασφαλίζεται η αρμονική συνεργασία του δημόσιου και ιδιωτικού τομέα στα πλαίσια της συνεργασίας και της αλληλοκάλυψης και όχι της αντιπαλότητας.
Το Υπουργείο Υγείας να έχει ισχυρό εποπτικό και ελεγκτικό ρόλο για να διασφαλίζεται η εφαρμογή των παραπάνω αρχών.
Άμεσα Μέτρα
Λαμβάνοντας υπ' όψη τα συνεχώς διογκούμενα προβλήματα που παρουσιάζει ο τομέας της υγείας, αλλά και το συνολικό πλάνο που θα απαιτηθεί για την πλήρη εφαρμογή του ΓεΣΥ, το Κ. Σ. ΕΔΕΚ θεωρεί αναγκαίο να εισηγηθεί τη λήψη άμεσων μέτρων, που θα βελτιώνουν αφενός την υφιστάμενη κατάσταση και θα υποβοηθούν αφετέρου την εισαγωγή και εφαρμογή του Σχεδίου:
1. Μεταφορά μέρους της πρωτοβάθμιας και της δευτεροβάθμιας ιατρικής περίθαλψης στον ιδιωτικό τομέα, ώστε
Να αποσυμφορηθούν τα εξωτερικά ιατρεία των νοσοκομείων.
Να βελτιωθούν οι συνθήκες εργασίας του ιατρικού προσωπικού
 και να αναβαθμισθεί η προσφερόμενη περίθαλψη.
Να περιορισθούν οι κατάλογοι αναμονής.
Να υπάρχει καλύτερη και γρηγορότερη εξυπηρέτηση των ασθενών.
Στους τομείς των κλινικών και παρακλινικών ή διαγνωστικών εξετάσεων, όπου παρατηρείται συμφόρηση και μεγάλη καθυστέρηση στη διεκπεραίωση, να αγορασθούν υπηρεσίες από τον ιδιωτικό τομέα, ώστε να αμβλυνθεί το πρόβλημα και να περιοριστούν οι δαπάνες.
Τα νοσοκομεία κάτω από την εποπτεία του κράτους να αναδιοργανωθούν και να μετατραπούν σε αυτόνομους διοικητικούς, οικονομικούς και επιστημονικούς οργανισμούς, ώστε να μπορούν να ανταποκριθούν με επάρκεια στις νέες ανταγωνιστικές συνθήκες, χωρίς να παρουσιάζουν οικονομικά ελλείμματα τα οποία θα επιβαρύνουν τον κρατικό προϋπολογισμό και κατ'επέκταση τους φορολογούμενους πολίτες.
4.Να ρυθμισθεί σε νέα βάση η διαδικασία εισαγωγής, εγγραφής και διάθεσης φαρμάκων.
Να γίνει επανεξέταση των οικονομικών κριτηρίων για δικαιούχους δωρεάν ή μειωμένης συμμετοχής στα νοσοκομεία, ώστε να σταματήσει το φαινόμενο οι πραγματικοί δικαιούχοι να μην εξυπηρετούνται, ενώ ταυτόχρονα να παρατηρείται συμφόρηση η οποία ουσιαστικά υποβαθμίζει τις προσφερόμενες υπηρεσίες.
Να καθορισθούν οι τιμές των προσφερόμενων από τα νοσοκομεία υπηρεσιών με βάση τα πραγματικά έξοδα για σκοπούς χρέωσης ασφαλιστικών εταιρειών αλλά και των αλλοδαπών.
Η ραγδαία αύξηση των υγειονομικών υπηρεσιών και αναγκών έχει οδηγήσει όχι μόνο σε διόγκωση των δαπανών, αλλά και εν μέρει και σε μη ορθολογιστική κατανομή τους.
Τα ιατροσυμβούλια που συγκαλούνται για αποστολή ασθενών στο εξωτερικό να γίνουν πιο ανθρώπινα, πιο αντικειμενικά, πιο ευέλικτα και πιο γρήγορα στις αποφάσεις τους.
Επίσης αυτά τα ιατροσυμβούλιο να ελέγχονται εσωτερικά για να εξαλειφθεί το φαινόμενο της διαφθοράς.
Ασθενείς που καταφεύγουν αυτόβουλα στο εξωτερικό, αναγκαζόμενοι να ζητήσουν ανώτερη ή διαφορετική ιατρική φροντίδα, να τυγχάνουν κάποιας ανθρώπινης μεταχείρισης από το κράτος είτε οικονομικής, είτε ιατρικής συμπαράστασης.
Σήμερα δυστυχώς αυτή η κατηγορία των ασθενών θεωρούνται σαν αποσκιρτήσαντες και δεν έχουν οποιαδήποτε συμπαράσταση ή φροντίδα από τις κρατικές υπηρεσίες.
Επίσης, οι ίδιοι ασθενείς είναι αναγκασμένοι να πωλήσουν περιουσία τους για να καλύψουν τα νοσήλια στο εξωτερικό. Το κράτος να μην παίρνει το μερίδιο του σαν φορολογία στην προκειμένη περίπτωση, αφού κιόλας δεν τους βοηθά οικονομικά.
Ως εκ τούτου απαιτείται το συντομότερο δυνατό να προχωρήσει η επαναξιολόγηση των προτεραιοτήτων και η ορθολογιστική τους κατανομή, ώστε να βελτιωθούν και να επεκταθούν οι παρεχόμενες προς τους πολίτες υπηρεσίες.
Ανθρώπινο Δυναμικό
Ο ρόλος όλων των εργαζομένων στο ΓεΣΥ είναι καθοριστικός στην αποτελεσματικότητα του συστήματος και στην ποιότητα των παρεχόμενων υπηρεσιών.
Το νέο περιβάλλον, που θα δημιουργήσει η νέα οργάνωση, να ευνοεί την καταξίωση του ανθρώπινου παράγοντα μέσα από νέους κανόνες, αρχές και λειτουργίες στο σύστημα.
 Το κλίμα αξιοκρατίας, διαφάνειας και αναγνώρισης, με παράλληλες ασφαλιστικές δικλείδες επιβάλλεται να καθιερωθεί για την αποφυγή στρεβλώσεων, για να καταξιώνει το κύρος των επαγγελματιών υγείας και να αναδεικνύει το ρόλο τους ως λειτουργών υγείας.
 Οι επιλογές που θα υιοθετηθούν για τους όρους και τις προϋποθέσεις απασχόλησης στο σύστημα των γιατρών, του νοσηλευτικού, παραϊατρικού, διοικητικού και λοιπού προσωπικού να βασίζονται στα ισχύοντα από ετών στις ευρωπαϊκές χώρες με προσαρμογή στην κυπριακή πραγματικότητα.
Χάρτα των Δικαιωμάτων του Ασθενούς
Χαιρετίζομε την ψήφιση του νόμου που κατοχυρώνει τα δικαιώματα των ασθενών. Αποτελούσε πάντοτε βασική διεκδίκηση του Κ. Σ. ΕΔΕΚ, γι' αυτό και θα στηρίξουμε με κάθε τρόπο τις προσπάθειες για την αποτελεσματική εφαρμογή του.
Υγειονομικός Χάρτης
Ο υγειονομικός χάρτης θα καταγράφει τις πραγματικές ανάγκες υγείας του κυπριακού πληθυσμού (νοσηρότητα), τη μέτρηση αναγκών ειδικών πληθυσμιακών ομάδων και θα αποτυπώνει τις πραγματικές ανάγκες ανάπτυξης υπηρεσιών υγείας σε πρωτοβάθμιο, δευτεροβάθμιο και τριτοβάθμιο επίπεδο, καθώς επίσης και των υπηρεσιών πρόληψης και προαγωγής της υγείας.
Με αυτό τον τρόπο θα επιτυγχάνεται η σωστή στελέχωση όλων των νοσοκομείων, θα εξασφαλίζεται η καλύτερη φροντίδα των ασθενών και η αποτροπή άσκοπων μετακινήσεων προς όφελος των ασθενών.
Πολιτική για τα Φάρμακα
Εκτός από την εφαρμογή του νέου συστήματος τιμολόγησης των φαρμάκων, που χρειάζεται περαιτέρω βελτιώσεις, το Υπουργείο Υγείας πρέπει να αναπτύξει μηχανισμούς που να στοχεύουν στην καταπολέμηση της πολυφαρμακίας, στην ορθή συνταγογράφηση και στην ορθολογική φαρμακοθεραπευτική προσέγγιση.
Να εφαρμόσει τη χρήση κλινικών και οικονομικών κριτηρίων για την ένταξη φαρμάκων στον κατάλογο συνταγογραφούμενων φαρμάκων με στόχο τον περιορισμό της φαρμακευτικής δαπάνης χωρίς όμως να στερούν από κανένα ασθενή τα φάρμακα που χρειάζεται.
Υπουργείο Υγείας
Πιστεύουμε πως η υφιστάμενη δομή λειτουργίας του Υπουργείου Υγείας δεν είναι σε θέση να αντιμετωπίσει τις σημερινές προκλήσεις ούτε και να πραγματοποιήσει τις μεταρρυθμίσεις εκείνες που επιβάλλεται να γίνουν.
Το Κ.Σ. ΕΔΕΚ εισηγείται τη ριζική αναμόρφωση του Υπουργείου και μετατροπή του σε επιτελικό όργανο στρατηγικού σχεδιασμού και παραγωγής πολιτικής, εκτίμησης αναγκών υγείας και πρόνοιας, προγραμματισμού και ελέγχου του δημόσιου και ιδιωτικού τομέα υγείας.
Επισημαίνουμε, επίσης, το γεγονός ότι κάθε σημαντική πολιτική χρειάζεται να στηριχτεί σε νέο εξειδικευμένο ή υπάρχον αλλά καλά καταρτισμένο ανθρώπινο δυναμικό, διαφορετικά δεν έχει ελπίδες να πετύχει, ξεπερνώντας τις κατεστημένες αδράνειες.
Ιατρική Σχολή
Το Γε.Σ.Υ και η Ιατρική Σχολή αποτελούν τους δύο βασικούς πυλώνες για την αναβάθμιση του επιπέδου της προσφερόμενης περίθαλψης στο λαό μας.
Το Κ. Σ. ΕΔΕΚ υποστηρίζει ότι η λειτουργία της Ιατρικής Σχολής θα: Βελτιώσει το επιστημονικό επίπεδο του ιατρικού κόσμου.
Συμβάλλει στην ενίσχυση των ερευνητικών προγραμμάτων.
Βοηθήσει στη μετατροπή της Κύπρου σε Περιφερειακό Ιατρικό Κέντρο.
Περιορίσει τη φοίτηση στο εξωτερικό, με αποτέλεσμα να υπάρχει εξοικονόμηση συναλλάγματος, ενώ παράλληλα η προσέλκυση φοιτητών από το εξωτερικό θα αυξήσει την εισροή συναλλάγματος.
Προβάλλει στο διεθνή χώρο την Κύπρο με όλες τις συνεπαγόμενες ωφέλειες.
Το κόστος για την ίδρυση και λειτουργία της Ιατρικής Σχολής δε θα πρέπει να αποτελεί ανασταλτικό παράγοντα, εάν ληφθούν υπόψη τα επιστημονικά και οικονομικά οφέλη τα οποία θα προκύψουν μακροπρόθεσμα.
Η Κύπρος περιφερειακό ιατρικό κέντρο
Οι κλιματολογικές συνθήκες, η γεωγραφική θέση και το υψηλού επιπέδου ιατρικό προσωπικό, το οποίο διαθέτει η Κύπρος, μπορούν να αξιοποιηθούν ώστε να καταστεί η Κύπρος σύγχρονο περιφερειακό κέντρο το οποίο να προσφέρει αξιόπιστες υπηρεσίες στους υπηκόους των γειτονικών χωρών.
Το χαμηλό κόστος νοσηλείας θα προσελκύσει, επίσης, και υπηκόους ων χωρών μελών της Ευρωπαϊκής Ένωσης.
ΠΕΡΙΒΑΛΛΟΝ
Η επιβάρυνση και η καταστροφή του περιβάλλοντος είναι παγκόσμιο πρόβλημα, που επηρεάζει καθημερινά όλους, και η αντιμετώπισή του είναι ευθύνη όλων.
Βασική αιτία του προβλήματος είναι η ραγδαία ανάπτυξη των βιομηχανικών χωρών, η αντιγραφή του προτύπου από τις αναπτυσσόμενες χώρες, αλλά και η ίδια η υποανάπτυξη που οδηγεί σε υποχρεωτική αλόγιστη χρήση των φυσικών πόρων.
Η Κύπρος βρίσκεται μπροστά στα ίδια διλήμματα και αδιέξοδα αυτού του μοντέλου ανάπτυξης έχοντας ήδη πληρώσει μέρος του τιμήματος.
Η ανάγκη ανόρθωσης της οικονομίας, μετά την εισβολή, επέφερε μια χωρίς προηγούμενο άτακτη ανάπτυξη, με αρνητικές συνέπειες για το περιβάλλον.
Κύριο χαρακτηριστικό εκείνης της περιόδου ήταν η ανεξέλεγκτη επέκταση των πόλεων για κάλυψη των αναγκών που προκάλεσε η προσφυγοποίηση 200 000 συμπατριωτών μας.
Ενώ πρώτιστος στόχος, μετά το 1974, έπρεπε να ήταν η στήριξη της αναπτυξιακής μας πολιτικής πάνω σε ένα επιστημονικό Στρατηγικό Σχέδιο, κανένα από τα σχέδια που εκπονήθηκαν δεν αξιοποιήθηκε, παρά μόνο αποσπασματικά.
Οι επιπτώσεις είναι σήμερα ανησυχητικές:
Τα χαρακτηριστικά της Κύπρου και οι φυσικές της ομορφιές αλλοιώνονται επικίνδυνα.
Σπάνιες και πλούσιες ποικιλίες πανίδας και χλωρίδας απειλούνται και βιότοποι μεγάλης σημασίας για το οικοσύστημα του νησιού υποβαθμίζονται.
Οι υδάτινοι πόροι μειώνονται και ρυπαίνονται από την αλόγιστη χρήση χημικών προϊόντων.
Η γεωργική γη υποβαθμίζεται και διαβρώνεται.
Ο πολιτιστικός πλούτος, οι αρχαιολογικοί χώροι και τα μνημεία, οι παραδοσιακοί οικισμοί και οι εκκλησίες φθείρονται ή και εξαφανίζονται.
Το δομημένο περιβάλλον υποβαθμίζεται χάριν της ποσότητας και του αλόγιστου κέρδους.
 Η δομή των πόλεων και των παραδοσιακών οικισμών αλλοιώνεται και η ιστορική τους συνέχεια διακόπτεται, δημιουργώντας κενό στην πολιτιστική εξέλιξη του τόπου.
Παρατηρείται μια ασυνέχεια του πολεοδομικού ιστού, λόγω της ευκαιριακής ανάπτυξης περιοχών γύρω από τις πόλεις, με μόνο κριτήριο τα συμφέροντα των κατόχων της γης.
Η έλλειψη υποδομής πλήττει την ποιότητα ζωής στις περιοχές αυτές.
Η ανεπάρκεια των δημόσιων συγκοινωνιών και η συνακόλουθη αύξηση της χρήσης ιδιωτικών οχημάτων έχουν ως αποτέλεσμα την κυκλοφοριακή συμφόρηση και την ατμοσφαιρική ρύπανση.
Η ανεξέλεγκτη ανάπτυξη του τουρισμού, με ρυθμούς δυσανάλογους με το μέγεθος του νησιού, χωρίς επαρκή προγραμματισμό και περιβαλλοντική μελέτη, έχει σημαντικό μερίδιο ευθύνης στην υποβάθμιση του περιβάλλοντος.
Οι βασικές αρχές της περιβαλλοντικής πολιτικής του Κ. Σ. ΕΔΕΚ είναι ο σεβασμός στον άνθρωπο και το οικοσύστημά του και η εφαρμογή του κριτηρίου της αειφορίας στη διαχείριση των φυσικών πόρων.
Αυτό προϋποθέτει απαλλαγή από τη νεοφιλελεύθερη αντιμετώπιση της οικονομικής ανάπτυξης και την υιοθέτηση μιας κοινωνικής και ανθρωποκεντρικής προσέγγισης με στόχο την αειφορία.
Πιο συγκεκριμένα, η περιβαλλοντική πολιτική του Κ.Σ ΕΔΕΚ προτείνει: Την εκπόνηση Σχεδίων Περιφερειακής Ανάπτυξης, που θα στηρίζονται στις αρχές και αποφάσεις των Διακυβερνητικών διασκέψεων της Ευρωπαϊκής Ένωσης.
Την επέκταση των Τοπικών Σχεδίων με την ενημέρωση και τη συμμετοχή του πολίτη, λαμβάνοντας υπόψη τις τοπικές ιδιαιτερότητες και ανάγκες και τις περιβαλλοντικές συνθήκες.
Την υποχρεωτική εκπόνηση περιβαλλοντικών μελετών για όλα τα μεγάλα έργα υποδομής και τις επεμβάσεις σε ευαίσθητες περιοχές.
Την αναβάθμιση της αισθητικής αξίας αλλά και της λειτουργικότητας του δομημένου περιβάλλοντος.
Τη δημιουργία οικολογικής συνείδησης στη νέα γενιά, μέσα από την παιδεία και την ευρύτερη περιβαλλοντική εκπαίδευση, με αξιοποίηση των περιβαλλοντικών, των επιστημονικών και των κοινωνικών φορέων.
Το Κ. Σ. ΕΔΕΚ επισημαίνει τρία βασικά σημεία προβληματισμού και στόχων όσον αφορά την πολιτική του στο θέμα της προστασίας του περιβάλλοντος:
Την προώθηση της περιβαλλοντικής πολιτικής μέσα από έναν ανασχεδιασμό της οικονομικής πολιτικής.
Την ενδυνάμωση των θεσμών σε τοπικό επίπεδο με την παροχή περισσότερων αρμοδιοτήτων στην Τοπική Αυτοδιοίκηση
 και τη μεγαλύτερη συμμετοχή και εμπλοκή του πολίτη στις αποφάσεις που αφορούν και επηρεάζουν την προστασία του περιβάλλοντος.
Τη δημιουργία οικολογικής και περιβαλλοντικής συνείδησης η οποία θα πρέπει να αρχίζει από την πρώτη βαθμίδα της εκπαίδευσης, την ευρύτερη περιβαλλοντική εκπαίδευση και αξιοποίηση των περιβαλλοντικών επιστημονικών και κοινωνικών φορέων.
Η ενσωμάτωση της οικονομικής πολιτικής με την περιβαλλοντική πιστεύουμε ότι θα έχει σημαντικά και πολύπλευρα οφέλη.
Το Κ.Σ. ΕΔΕΚ θεωρεί εκ πεποιθήσεως σύμφυτη και κατανοητή την περιβαλλοντική προστασία. Ο Σοσιαλισμός δρα σε μια ενότητα φύσης και ανθρώπινης κοινωνίας, γι ' αυτό πιστεύει και αγωνίζεται για την αρμονική ανάπτυξη και συνύπαρξη του περιβάλλοντος με τις κοινωνίες και τον άνθρωπο.
Χρήση Αμιάντου:
Συμπλήρωση και εκσυγχρονισμός της ισχύουσας νομοθεσίας για πλήρη εναρμόνιση με το κεκτημένο της Ευρωπαϊκής Ένωσης.
Απαγόρευση νέων χρήσεων αμιάντου και αποτελεσματικός έλεγχος των υφιστάμενων χρήσεων.
Καταγραφή όλων των υφιστάμενων χρήσεων αμιάντου στην Κύπρο και ετοιμασία ολοκληρωμένου προγράμματος για τη σταδιακή αντικατάσταση του αμιάντου με άλλα ασφαλή υλικά.
Δημιουργία κατάλληλου χώρου για την ασφαλή απόρριψη και διάθεση των απόβλητων υλικών αμιάντου για όλη την Κύπρο.
Ετοιμασία προγράμματος παρακολούθησης της εφαρμογής των πιο πάνω μέτρων και ενίσχυση των αρμόδιων αρχών για την αποτελεσματική εφαρμογή της νομοθεσίας.
Καταγραφή όλων των περιπτώσεων ατόμων, των οποίων η υγεία έχει επηρεαστεί από έκθεση σε αμίαντο, και ετοιμασία αρχείου για την καλύτερη περίθαλψη και βοήθεια των ατόμων αυτών, καθώς και για την εφαρμογή της πλέον κατάλληλης οι σωστής πολιτικής στο θέμα αυτό.
Τοξικά και επικίνδυνα απόβλητα
Συμπλήρωση και εκσυγχρονισμός της ισχύουσας νομοθεσίας για πλήρη εναρμόνιση με το κεκτημένο της Ευρωπαϊκής Ένωσης.
Καταγραφή όλων των τοξικών αποβλήτων στην Κύπρο και ετοιμασία αρχείου, με σκοπό την εφαρμογή πολιτικής για αντικατάσταση, όταν είναι εφικτό, των υλικών αυτών με άλλα λιγότερο τοξικά ή επικίνδυνα και για την αποτελεσματική εφαρμογή της νομοθεσίας για τον έλεγχό τους.
Δημιουργία κατάλληλου χώρου για την ασφαλή απόρριψη, διάθεση και επεξεργασία τοξικών και επικίνδυνων αποβλήτων για όλη τη Κύπρο.
Ετοιμασία ολοκληρωμένου προγράμματος παρακολούθησης της εφαρμογής των πιο πάνω μέτρων και ενίσχυση των αρμόδιων αρχών για την αποτελεσματική εφαρμογή της νομοθεσίας.
Απαγόρευση της χρήσης οποιουδήποτε χημικού υλικού, αν αυτό δεν έχει προηγουμένως δοκιμαστεί για τους κινδύνους, που είναι ενδεχόμενο να δημιουργήσει για τον άνθρωπο και το περιβάλλον, λόγω των επικίνδυνων ιδιοτήτων του ή των κινδύνων που δημιουργούνται από τα απόβλητα που προκύπτουν από τη χρήση τους.
Ενημέρωση όλων των ενδιαφερομένων και του κοινού για τους κινδύνους που δημιουργούνται από τοξικά και επικίνδυνα υλικά και τα απόβλητά τους
Ετοιμασία και εφαρμογή προγραμμάτων για την ενθάρρυνση της συλλογής και ασφαλούς διάθεσης τοξικών και επικίνδυνων αποβλήτων και υλικών.
Αστικά απόβλητα
Συμπλήρωση και εκσυγχρονισμός της ισχύουσας νομοθεσίας για πλήρη εναρμόνιση με το κεκτημένο της Ευρωπαϊκής Ένωσης.
Μελέτη, ενθάρρυνση και ενίσχυση τρόπων για τη μείωση των παραγόμενων αστικών αποβλήτων, καθώς και για το διαχωρισμό και ανακύκλωση χρήσιμων προϊόντων από αυτά.
Δημιουργία κατάλληλων εγκαταστάσεων και χώρων επεξεργασίας ή ασφαλούς απόρριψης και διάθεσης αστικών αποβλήτων για όλη την Κύπρο, χωρίς σοβαρή υποβάθμιση των περιοχών δημιουργίας τέτοιων εγκαταστάσεων ή χώρων απόρριψης.
Ετοιμασία ολοκληρωμένου προγράμματος παρακολούθησης της εφαρμογής των πιο πάνω μέτρων και ενίσχυση των αρμόδιων αρχών για την αποτελεσματική εφαρμογή της νομοθεσίας.
Διαφώτιση και ενημέρωση όλων των ενδιαφερομένων και του κοινού για το θέμα με στόχο τη μείωση, διαχωρισμό και σωστή διάθεση των αστικών αποβλήτων, αρχίζοντας από τη σχολική ηλικία.
Ενίσχυση των τοπικών αρχών από την κεντρική εξουσία, για την αποτελεσματική συμμετοχή στην πιο πάνω προσπάθεια,
και ενίσχυση της συνεργασίας όλων των ενδιαφερόμενων μερών, για πιο αποδοτική εφαρμογή της πιο πάνω πολιτικής και ην πιο αποτελεσματική προστασία της υγείας του πληθυσμού και του περιβάλλοντος.
ΓΕΩΡΓΙΑ, ΦΥΣΙΚΟΙ ΠΟΡΟΙ
Η αγροτική τάξη εκπέμπει εικόνα εισοδηματικής πτώχευσης.
Ο γεωργικός τομέας φθίνει και το μέλλον της πρωτογενους παραγωγής είναι ζοφερό.
Ο αγροτικός πληθυσμός μετακινείται στις πόλεις και παραδοσιακές γεωργικές περιοχές εγκαταλείπονται.
Στόχος της πολιτικής του Κ.Σ. ΕΔΕΚ είναι η κοινωνική και οικονομική χειραφέτηση της αγροτικής τάξης μέσα από τη διασφάλιση αξιοπρεπούς εισοδήματος και τη δημιουργία προοπτικών επαγγελματικής επάρκειας.
Ευρωπαϊκή Ένωση-Κοινή Αγροτική Πολιτική
Το Κ. Σ. ΕΔΕΚ εισηγείται τις πιο κάτω πρακτικές:
Αξιοποίηση των ευκαιριών και δυνατοτήτων που παρέχει η Ε. Ε. Αυτό θα επιτευχθεί μέσα από την πλήρη συνεχή ενημέρωση των αγροτών.
Απορρόφηση των κονδυλίων της Ε. Ε. στο μέγιστο δυνατό βαθμό, μέσα από το σχεδιασμό μέτρων και πολιτικών αγροτικής ανάπτυξης που θα συνάδουν με το Ευρωπαϊκό Κεκτημένο.
Εξασφάλιση ειδικής άδειας απόκλισης από το Ευρωπαϊκό κεκτημένο για στήριξη αγροτικών κλάδων με κρατικά κονδύλια, σε περιπτώσεις ουσιαστικής κρίσης.
Ύπαιθρος
Η ύπαιθρος χρειάζεται μέτρα ευρύτερης αγροτικής ανάπτυξης, όπως βελτίωση οδικού δικτύου, κέντρα υγείας, επαρκώς εξοπλισμένα και στελεχωμένα, χώρους υγιούς δημιουργικής ψυχαγωγίας και ουσιαστικά κίνητρα στο δευτερογενή τομέα αγροτικής παραγωγής στη μεταποίηση.
Το Κ. Σ. ΕΔΕΚ θεωρεί την ύπαιθρο το βασικό χαρακτηριστικό γνώρισμα της εθνικής μας ταυτότητας, στην οποία εμπεριέχεται η λαϊκή κληρονομιά και η προστασία του φυσικού περιβάλλοντος.
Για την αναζωογόνηση και συγκρότηση των τοπικών κοινωνιών προτείνουμε
Οικογενειακό Επίδομα Ορεινών Περιοχών. Για τον καθορισμό του θα λαμβάνονται υπόψη το επιπρόσθετο μεταφορικό κόστος, το χαμηλό εισόδημα, η ανάγκη μείωσης των τελών άδειας κυκλοφορίας κ. ά.
Μαθητικό Επίδομα. Η καθιέρωση του θα αποτελέσει ένα ενθαρρυντικό μέτρο συγκράτησης των κατοίκων και θα συμβάλει στην αναχαίτιση του δημογραφικού προβλήματος.
Μεγαλύτερη Κυβερνητική Εισφορά στο σύστημα των Κοινωνικών Ασφαλίσεων των αγροτών και αγροτισσών.
 Για την ΕΔΕΚ αυτό αποτελεί οικονομική αναγκαιότητα αλλά και έμπρακτη αναγνώριση του πολυδιάστατου ρόλου της αγροτικής τάξης.
Εργατικά ατυχήματα
Η εντεινόμενη πορεία μηχανοποίησης της γεωργίας, πέραν του γεγονότος ότι δημιουργεί θετικές συνθήκες στην άσκηση του επαγγέλματος, αυξάνει δυστυχώς τον κίνδυνο εργατικών ατυχημάτων και ως εκ τούτου χρειάζεται τροποποίηση του σχετικού νόμου, για να δικαιούνται και οι αγρότες βοήθημα ατυχήματος.
Μητρώο Αγροτών
Η λειτουργία μητρώου αγροτών θα συμβάλει στην καλύτερη επαγγελματική εκπροσώπησή τους και θα ενισχύσει την κατοχύρωση του αγροτικού επαγγέλματος.
Αγροτικά Χρέη
Τα αγροτικά χρέη απειλούν την επιβίωση χιλιάδων αγροτικών οικογενειών.
 Το κράτος οφείλει να προβεί σε ικανοποιητική ρύθμιση του ακανθώδους κοινωνικού προβλήματος, το οποίο αποτελεί ανασταλτικό παράγοντα στην πορεία της αγροτικής οικονομίας.
Η ρύθμιση των αγροτικών χρεών αποτελεί για Κ. Σ. ΕΔΕΚ βασική προτεραιότητα.
Πετρέλαιο
Η ξηροθερμικότητα του κλίματός μας καθιστά το πετρέλαιο θεμελιακό συντελεστή της διαμόρφωσης του κόστους παραγωγής και η συνεχώς αυξανόμενη βασική τιμή του εκθέτει τα αγροτικά μας προϊόντα σε αθέμιτο ανταγωνισμό και σίγουρα δυσχεραίνει την οικονομική βιωσιμότητα των αγροτικών εκμεταλλεύσεων.
 Επιβάλλεται η λειτουργία μηχανισμού σταθεροποίησης της βασικής τιμής του αγροτικού πετρελαίου σε επίπεδα αποδεκτά.
Αγροτουρισμός
Μέσα στα πλαίσια της τουριστικής μας πολιτικής, να δοθεί ιδιαίτερη έμφαση στην ανάπτυξη του αγροτουρισμού ως μέσου για συμπλήρωση του μειωμένου αγροτικού εισοδήματος και για αξιοποίηση των τουριστικών δυνατοτήτων των αγροτικών περιoχών.
Μείωση Κόστων Παραγωγής
Προτείνουμε αποτελεσματική αναθεώρηση της εμπορικής πολιτικής της Συνεργατικής Κεντρικής Τράπεζας.
Στα πλαίσια του μη κερδοσκοπικου χαρακτήρα της επιβάλλεται να συμβάλει στη μείωση του κόστους παραγωγής ως οφειλόμενη προσφορά του Συνεργατικου Κινήματος προς τον αγρότη.
Βελτίωση της ποιότητας, υγιεινής και τυποποίησης
Η ποιοτική αναβάθμιση συμβάλλει στην προστασία των καταναλωτών, αλλά είναι και απαραίτητη προϋπόθεση για την αντιμετώπιση του εντεινόμενου ανταγωνισμού, ιδιαίτερα μετά τη φιλελευθεροποίηση των εισαγωγών.
Απαιτείται επιτάχυνση της αναδιόρθρωσης των καλλιεργειών, ώστε να καταστεί δυνατή η αξιοποίηση του συγκριτικού πλεονεκτήματος που έχει η Κύπρος σε αρκετά προϊόντα.
Η υγιεινή των τροφίμων αποτελεί θεμελιακό πυλώνα της επιτυχούς ανταγωνιστικότητας και της προστασίας των καταναλωτών.
Γεωργική έρευνα και τεχνολογία
Η επένδυση πόρων για γεωργική έρευνα και τεχνολογία βρίσκεται σε πολύ χαμηλό επίπεδο, συγκριτικά με άλλες ευρωπαϊκές χώρες.
 Η ενδυνάμωση της έρευνας είναι απαραίτητη στις προοπτικές βελτίωσης της αγροτικής οικονομίας και προς αυτή την κατεύθυνση πρέπει να ενισχυθεί το Ινστιτούτο Γεωργικών Ερευνών και να ενθαρρυνθεί η συνεργασία με το Πανεπιστήμιο.
Γεωργία φιλική προς το περιβάλλον
Η βιολογική γεωργία αποτελεί μέρος ενός αειφόρου γεωργικού συστήματος
 και βιώσιμη επαγγελματική λύση για τις παραδοσιακές μεθόδους καλλιέργειας.
 Το 1985 στην Ε. Ε. οι βιολογικές εκμεταλλεύσεις ήταν 6.300 και το 1998 100.000, γεγονός που φανερώνει τη ραγδαία αύξηση του βιολογικού τρόπου παραγωγής.
Ο Κ. Σ. ΕΔΕΚ θα προωθήσει το αίτημα για αύξηση του σχετικού κονδυλίου για επαρκή στελέχωση της αρμόδιας υπηρεσίας, για να είναι πιο αποτελεσματική στην προώθηση των προγραμμάτων, των φιλικών προς το περιβάλλον.
 Παράλληλα θα πρέπει να δοθούν αυξημένα κίνητρα προς τους συμβληθέντες αγρότες.
Ενίσχυση του Οργανισμού Γεωργικής Ασφάλειας
Ο Οργανισμός πρέπει να ενισχυθεί, ώστε να μπορεί να παρέχει πλήρη ασφαλιστική κάλυψη της γεωργοκτηνοτροφικής παραγωγής έναντι όλων των φυσικών και ζωικών κινδύνων.
Η κυβέρνηση να καλύψει πλήρως το διοικητικό κόστος των λειτουργών του ΟΓΑ, εντάσσοντας τους στην κυβερνητική μηχανή.
ΥΔΑΤΙΝΟΙ ΠΟΡΟΙ
Η σημερινή κατάσταση
Λόγω του ξηροθερμικού μας κλίματος και της συχνής ολιγομβρίας και ανομβρίας, η ανεπάρκεια του νερού είναι ένα από τα μεγαλύτερα προβλήματα του τόπου.
 Επιπλέον, η αστικοποίηση του πληθυσμού, η ραγδαία αύξηση του τουρισμού, η απουσία αποχετευτικών συστημάτων σε πολλές περιοχές, η υπεράντληση και γενικά η υποτονική πολιτική των εκάστοτε κυβερνήσεων για προστασία του περιβάλλοντος, συνέβαλαν στην υποβάθμιση της ποιότητας του νερού.
Οι υδάτινοι πόροι είναι ένα από τα σημαντικότερα συστατικό του εθνικού πλούτου και επιβάλλεται ο αυστηρός έλεγχος και η ορθολογική βραχυπρόθεσμη και μακροπρόθεσμη διαχείρισή τους.
 Η ανάπτυξη τους πρέπει να βασίζεται όχι μόνο σε τεχνο-οικονομικό, αλλά και σε κοινωνικό κριτήρια.
Νομοθετικά και διοικητικά μέτρα
Αυστηρή νομοθετική ρύθμιση της προστασίας των υδάτινων πόρων, στα πλαίσια ενός ενιαίου και σύγχρονου νόμου για την προστασία και αειφορία του περιβάλλοντος πρέπει να περιλαμβάνει:
Την ενοποίηση όλων των κρατικών υπηρεσιών που ασχολούνται με την ανάπτυξη και τη διάθεση των υδάτινων πόρων και τις αποχετεύσεις σε μια αυτόνομη Αρχή Υδάτων, ώστε να εκλείψει η διοικητική και εκτελεστική πολυδιάσπαση αρμοδιοτήτων, προσωπικού και εξοπλισμού, και η σχετική γραφειοκρατία.
Την εφαρμογή μιας ορθολογικής και ενιαίας τιμολογιακής πολιτικής σε παγκύπρια βάση, τόσο για την υδατοπρομήθεια όσο και για τη γεωργοκτηνοτροφία, που θα λαμβάνει σοβαρά υπόψη το είδος της χρήσης και τις ποσότητες και που θα προνοεί αποτρεπτικές ποινές για τη σπατάλη.
Κατασκευή υδατοφρακτών λαμβάνοντας υπόψη τις περιβαλλοντικές συνέπειες.
Υδατική συνείδηση
Καλλιέργεια σωστής υδατικής περιβαλλοντικής συνείδησης στο σύνολο του λαού είναι απαραίτητη και πρέπει να ενθαρρυνθεί με μόνιμη ενημέρωση στα σχολεία και ευρύτερα.
Θαλάσσιος και αλιευτικός πλούτος
Ο θαλάσσιος και αλιευτικός πλούτος αποτελεί κοινή κληρονομιά όλων των Κυπρίων, για τούτο και το Κ. Σ. ΕΔΕΚ είναι αποφασισμένο να κάμει όλες τις ενέργειες που απαιτούνται για την προστασία του.
Η εκμετάλλευση του αλιευτικού πλούτου πρέπει να είναι ορθολογική και να γίνεται με γνώμονα τη διαφύλαξη του και για τις επόμενες γενιές.
Τα σημερινό προβλήματα της υπεραλιείας, της μόλυνσης της θάλασσας από τα λύματα, τις αποχετεύσεις και λιπάσματα, ης ρύπανσης από τα πετρελαιοειδή, μπορούν μόνο να αντιμετωπιστούν με τη θέσπιση και την αυστηρή εφαρμογή κατάλληλης νομοθεσίας.
Ο Κ.Σ. ΕΔΕΚ βλέπει με συμπάθεια τα προβλήματα των ψαράδων μας που μοχθούν να επιβιώσουν από το δύσκολο αυτό επάγγελμα.
 Για τούτο και τους συμπαραστέκεται παρέχοντας τους κάθε υποστήριξη στην επίλυση κάθε προβλήματος που αντιμετωπίζουν.
 Για τη διευκόλυνση του ελλιμενισμού τους εισηγούμαστε την κατασκευή αλιευτικών καταφυγίων στις περιοχές Πισσουρίου και Ζυγίου.
Τους συμπαραστεκόμαστε επίσης στις προσπάθειες τους για αποτελεσματική αντιμετώπιση των ζημιών που υφίστανται από τα δελφίνια.
 Για το σκοπό αυτό προτείνουμε τη δωρεάν παροχή από το Κράτος συσκευών απώθησης των δελφινιών και τη συνέχιση της έρευνας από τους αρμόδιους φορείς για το θέμα.
Επιβάλλεται ακόμα η ρύθμιση του δικαιώματος του κάθε πολίτη να απολαμβάνει τη θάλασσα, είτε με την ερασιτεχνική αλιεία, είτε με άλλα θαλάσσια αθλήματα, ώστε αυτό να γίνεται ισοζυγισμένα, τόσο με τον αλιευτικό πλούτο, όσο και το περιβάλλον.
Αγροτική Νεολαία
Η αγροτική νεολαία αποτελεί το 0,7% των εργαζομένων στη γεωργία, κατά συνέπεια απουσιάζει ανησυχητικά από την παραγωγική διαδικασία.
Το Κ. Σ. ΕΔΕΚ πιστεύει, ότι αν δεν ανατραπεί αυτή η καταθλιπτική πραγματικότητα δημιουργούνται αρνητικές παράμετροι για τον αγροτικό τομέα.
 Γι' αυτό προτείνουμε λήψη επιπρόσθετων φορολογικών οικονομικών και κοινωνικών μέτρων, για να ελκύσουν τους νέους στο αγροτικό επάγγελμα.
Επιγραμματικά οι προτάσεις της αγροτικής πολιτικής του Κ.Σ. ΕΔΕΚ αποσκοπούν στη σμίκρυνση του οικονομικού και κοινωνικού χάσματος μεταξύ αστικού και αγροτικού πληθυσμού,
στην αναβάθμιση του αγροτικού ιστού της κοινωνίας
και στην αναβάθμιση του ρόλου του αγροτικού τομέα στην κυπριακή οικονομία.
ΕΣΩΤΕΡΙΚΗ ΔΙΟΙΚΗΣΗ
Μετά την εισβολή του 1974 και την προσφυγοποίηση 200 000 ανθρώπων η ανάπτυξη της Κύπρου πηρέ μια άναρχη πορεία με σοβαρές αντιθέσεις και προβλήματα σε σχέση με τα αστικά κέντρα και την περιφέρεια.
Συγκεκριμένα έχει προκληθεί: Αποψίλωση των αγροτικών περιοχών τόσο από πληθυσμό, όσο και από εργατικό δυναμικό με επακόλουθο την αδρανοποίηση φυσικών πόρων και επενδύσεων.
Συγκέντρωση πληθυσμού στις αστικές περιοχές οι οποίες δεν ήταν σε θέση, κυρίως λόγω έλλειψης έργων υποδομής, να δεχτούν μεγάλους αριθμούς κατοίκων.
Αγροτική ανάπτυξη
Η ευρύτερη μεταρρύθμιση της αγροτικής πολίτικης θα συμβάλει θετικά στην ανάπτυξη της υπαίθρου και στην αναστροφή του κλίματος που οδηγεί στην αστυφιλία.
Πέραν τούτου, και επιπροσθέτως, είναι αναγκαία: προώθηση Σχεδίων Περιφερειακης Ανάπτυξης στο πλαίσιο πολιτικών της Ευρωπαϊκης Ένωσης.
 Παροχή κινήτρων για δημιουργία θέσεων εργασίας σε παραγωγικούς τομείς της αγροτικής ανάπτυξης.
Αστική ανάπτυξη
Η πληθυσμιακή αποσυμφόρηση των αστικών κέντρων είναι απαραίτητη για τη σωστή αστική ανάπτυξη, η οποία επιβάλλεται να στηριχτεί στην προώθηση και ολοκλήρωση βασικών έργων υποδομής (αποχετευτικό, δρόμοι κ.λπ).
Η δημιουργία συνθηκών για υψηλού επιπέδου ποιότητα ζωής πρέπει να τεθεί στην πρώτη γραμμή προτεραιοτήτων.
Η γειτονιά πρέπει ν' αποτελέσει τον πυρήνα της κοινωνίας μας, γι ' αυτό επιβάλλεται να ενισχυθεί με τη δημιουργία χώρων πρασίνου, άθλησης, ψυχαγωγίας και κοινωνικής συνεύρεσης.
Χωροταξική -Πολεοδομική πολιτική
Το άναρχο μοντέλο ανάπτυξης εν πολλοίς ήταν και αποτέλεσμα των αναγκών που δημιουργήθηκαν μετά την τουρκική εισβολή.
Οι ανάγκες αυτές οδήγησαν, δυστυχώς, σε αποσπασματικές αποφάσεις και πολιτικές, με αποτέλεσμα το 68% του πληθυσμού να είναι συγκεντρωμένο στις αστικές περιοχές, που καλύπτουν μόνο το 11% της έκτασης της Κύπρου.
Επιβάλλεται η εκπόνηση Γενικού Χωροταξικού Σχεδίου και Περιφερειακών Σχεδίων Ανάπτυξης, μέσα από τα οποία θα προωθηθεί η επίλυση των χωροταξικών προβλημάτων ανάπτυξης.
Πολεοδομική πολιτική, πέραν της δόμησης των πόλεων, πρέπει να επικεντρώνεται και στην επίλυση των προβλημάτων που αντιμετωπίζουν δομημένες περιοχές και στον προγραμματισμό της επέκτασης των πόλεων.
Περαιτέρω, είναι πλέον ανάγκη να εκπονηθούν ρυθμιστικά σχέδια ανάπτυξης και για τα χωριά.
Σε ορισμένα χωριά έχει αρχίσει μια τέτοια διαδικασία, χρειάζεται όμως να εντατικοποιηθεί με προτεραιότητα στα χωριά που έχουν παραδοσιακό χαρακτήρα και αρχιτεκτονική κληρονομιά.
Στο πλαίσιο αυτό προτείνουμε Επέκταση των Τοπικών Σχεδίων Ανάπτυξης για κάλυψη ολόκληρης της χώρας, με τη συμμετοχή των πολιτών σ’όλη τη διαδικασία εκπόνησης και οριστικοποίησης τους.
Ενοποίηση της νομοθεσίας άσκησης πολεοδομικής διαχείρισης (οικοδομική και πολεοδομική νομοθεσία) και περιορισμού του χρόνου και κόστους εφαρμογής.
Καθορισμό των αρχών χορήγησης παρεκκλίσεων και χαλαρώσεων από σχέδια ανάπτυξης και νομοθεσίας, αντίστοιχα, ώστε να ασκείται:
Διακριτική περιφερειακή πολιτική (π. χ. αντιμετώπιση προβλημάτων ανάπτυξης σε καθυστερημένες, φθίνουσες η υποβαθμισμένες περιοχές, που συνορεύουν η βρίσκονται κοντά στη γραμμή κατοχής).
Εθνική αναπτυξιακή πολιτική (π.χ. έργα που η εμβέλειά τους εκτείνεται πέραν της χωρητικής περιοχής της προτιθέμενης ανάπτυξης).
Γενική οικονομική πολιτική (π.χ. εξομάλυνση των κυκλικών διακυμάνσεων και επεκτατικές η περιοριστικές οικονομικές πολιτικές, τόσο γενικά όσο και περιφερειακά).
Κοινωνική πολιτική (π.χ. επίλυση των στεγαστικών προβλημάτων των ασθενέστερων εισοδηματικών τάξεων και περιοχών).
Διαφάνεια στις αποφάσεις για αποκλίσεις από το Σχέδιο Ανάπτυξης.
Επιβολή τέλους αποκατάστασης του περιβάλλοντος από χαλαρώσεις και παρεκκλίσεις.
Καθορισμό γενικών αρχών τροποποίησης των Σχεδίων Ανάπτυξης, με στόχο την αποτελεσματικότητα, ισότητα και αστική οι περιφερειακή ανάπτυξη.
Συμμετοχή, σε πρώτο στάδιο, των δημοτικών αρχών και, αργότερα, όλων των Αρχών Τοπικής Αυτοδιοίκησης στις πολεοδομικές αποφάσεις.
Ενοποίηση των πολεοδομικών αρχών και αστικό η περιφερειακό σύμπλεγμα
Διαφοροποίηση του συντελεστή δόμησης των πολεοδομικών ζωνών Γ προς όφελος των μονίμων κατοίκων της υπαίθρου, όσων δηλαδή έχουν γεννηθεί και θέλουν να παραμείνουν στην ύπαιθρο για σκοπούς ιδιοκατοίκησης (και όχι γενικά για εκμετάλλευση της γης).
Αναθεώρηση του πλαισίου υποχρεωτικής κατασκευής δρόμων έναντι ανέγερσης κατοικίας για ιδιοκατοίκηση στην ύπαιθρο, με ανάληψη της σχετικής ευθύνης από την τοπική διοίκηση και το κράτος και όχι από τους ίδιους τους πολίτες.
Τοπική Αυτοδιοίκηση
Η αποκέντρωση εξουσιών, η αποδυνάμωση της κεντρικής διοίκησης προς όφελος των τοπικών κοινωνιών και η απόδοση εξουσιών στους τοπικούς εκλεγμένους φορείς τους αποτελεί ουσιαστικό στοιχείο δημοκρατίας και λαϊκής κυριαρχίας.
Η αναβάθμιση της Τοπικής Αυτοδιοίκησης πρέπει να στοχεύει σε μετατροπή της σε χώρο ουσιαστικής λαϊκής συμμετοχής και ενεργού ενασχόλησης του πολίτη με τις υποθέσεις που τον αφορούν.
Η Τοπική Αυτοδιοίκηση δεν πρέπει να είναι ένας από τους μηχανισμούς του κράτους, που ασκεί δημόσια διοίκηση κατά κρατική παραχώρηση, αλλά μια αυτενεργός εξουσία των κατοίκων πάνω στα καθημερινά προβλήματα.
Παράλληλα με το στόχο της διοικητικής αυτοδυναμίας είναι απαραίτητη και η οικονομική αυτοτέλεια των εκλεγμένων τοπικών αρχών, για να μπορούν απρόσκοπτα, και χωρίς εξαρτήσεις, να επιτελούν το θεσμικό τους ρόλο.
Μέσω της οικονομικής αδυναμίας των αρχών και της πενιχρής κρατικής χορηγίας διαιωνίζεται στην πραγματικότητα ένα πλέγμα κρατικής κηδεμόνευσης, που εμποδίζει την Τοπική Αυτοδιοίκηση να απεξαρτηθεί από την Κεντρική Διοίκηση και να έχει μια ολοκληρωμένη και αποτελεσματική δράση.
Για το καλό και την προκοπή των πόλεων και της υπαίθρου οι Δήμοι και οι Κοινότητες πρέπει να βρίσκονται σε αντιστοιχία και σύνδεση με τους υπόλοιπους λαϊκούς φορείς, τους πολιτιστικούς συλλόγους, τα αθλητικά σωματεία, τους Συνδέσμους Γονέων, το μαθητικό κίνημα και το συνδικαλισμό.
Κι αυτό γιατί η στοίχιση όλων των λαϊκών δυνάμεων και η στράτευσή τους για την ανάπτυξη των τοπικών κοινωνιών συνιστά θεμελιακής σημασίας προϋπόθεση για την υλοποίηση των στόχων μιας ουσιαστικής αυτοδιαχειριζόμενης Τοπικής Αυτοδιοίκησης.
Βαδίζοντας ήδη στην ευρωπαϊκή μας πορεία, ήρθε η ώρα το κράτος ν' αναλάβει πρωτοβουλίες για την εναρμόνιση της Τοπικής Αυτοδιοίκησης με τα ευρωπαϊκά δρώμενα.
Ήρθε η ώρα ν' αντιμετωπίσουμε με σοβαρότητα το Δεύτερο Βαθμό Τοπικής Αυτοδιοίκησης όχι αντιγράφοντας τυφλά άλλα συστήματα, αλλά λαμβάνοντας υπόψη τις κυπριακές ιδιαιτερότητες και ανάγκες.
 Τώρα είναι η ώρα για μεταφορά εξουσιών στον πολίτη, μέσω της Τοπικής Αυτοδιοίκησης, το πρόσωπο της οποίας θα πρέπει ν' αλλάξει με την υιοθέτηση θεσμικών διαδικασιών, όπως άλλωστε επισημαίνει και το Συμβούλιο Δήμων και Περιφερειών της Ευρώπης.
Για ουσιαστική αποκέντρωση και ισχυρή Τοπική Αυτοδιοίκηση προτείνουμε. Τον εκσυγχρονισμό του υφιστάμενου νομοθετικού πλαισίου.
Την καθιέρωση, μεταξύ άλλων, Β' Βαθμού Τοπικής Αυτοδιοίκησης, με εκλεγμένους περιφερειακούς αξιωματούχους και διευρυμένες αρμοδιότητες και τη μελέτη της ενοποίησης των Περί Δήμων και Περί Κοινοτήτων Νόμων.
Την επεξεργασία θεσμικού πλαισίου, που να διέπει τη συνεργασία μεταξύ γειτονικών Δήμων και Κοινοτήτων.
Να ενθαρρυνθεί η δημιουργία κοινών υπηρεσιών γειτονικών Δήμων και Κοινοτήτων, έτσι που να μειώνεται το κόστος ουσιωδών υπηρεσιών και να διασφαλίζεται η οικονομική βιωσιμότητα και η ποιότητά τους (π. χ. τεχνικές υπηρεσίες, αποκομιδή σκυβάλων κ.ά.)
Να ενθαρρυνθεί η επανεξέταση και ενοποίηση των δημοτικών φορολογιών, των τελών και γενικότερα των επιβαρύνσεων του δημότη.
Να υπάρξει πρόνοια για κονδύλια εξισορρόπησης προς τους πιο αδύνατους Δήμους, όπως προβλέπεται και στον Ευρωπαϊκό Χάρτη Τοπικής Αυτοδιοίκησης.
Οι επαναπατριζόμενοι συμπατριώτες μας
Τα τελευταία χρόνια, χιλιάδες συμπατριώτες μας, οι οποίοι ζούσαν στο εξωτερικό, επέστρεψαν στην Κύπρο.
 Οι συμπατριώτες μας αυτοί, όμως, αντιμετωπίζουν σοβαρά προβλήματα προσαρμογής τον πρώτο καιρό, με αποτέλεσμα πολλοί από αυτούς να ξαναφεύγουν στο εξωτερικό, ενώ άλλοι γίνονται θύματα οικονομικής εκμετάλλευσης από επιτήδειους.
Η παλιννόστηση των αποδήμων μας είναι γεγονός εξαιρετικής εθνικής και οικονομικής σημασίας.
Πρέπει λοιπόν, να καταβληθεί κάθε προσπάθεια για να διευκολυνθεί η επιστροφή τους και να αμβλυνθούν τα προβλήματα προσαρμογής τους.
Προτείνουμε
Οι αρμόδιες υπηρεσίες χρειάζεται να συντονιστούν για να δίνονται σαφείς και αναλυτικές πληροφορίες στους αποδήμους για τη σημερινή κατάσταση στην Κύπρο, τα σχολεία, την αγορά εργασίας, την αγορά ακινήτων και τη ψυχαγωγία.
Όσοι επαναπατριζόμενοι το χρειάζονται, πρέπει να έχουν δωρεάν πρόσβαση σε μαθήματα εκμάθησης ή βελτίωσης της χρήσης της ελληνικής γλώσσας.
Επέκταση των προγραμμάτων της Αρχής Βιομηχανικής Κατάρτισης για να εκπαιδεύονται οι νεαροί επαναπατριζόμενοι σε ειδικότητες που έχουν ζήτηση στην αγορά εργασίας.
Να δώσουμε τη δυνατότητα σε όσους υπηρετούν τη στρατιωτική τους θητεία να παίρνουν μαθήματα ελληνικών και επαγγελματική κατάρτιση, χωρίς οικονομική επιβάρυνση.
Το Υπουργείο άμυνας πρέπει με σεμινάρια να φροντίσει για την ευαισθητοποίηση των αξιωματικών και των εκπαιδευτών της Εθνικής Φρουράς, για να εκλείψουν τα, έστω και σπάνια, φαινόμενα προκατάληψης για τους επαναπατριζόμενους.
Επιχορήγηση της φοίτησης σε αγγλόφωνα γυμνάσια και λύκεια, των παιδιών που επαναπατρίζονται σε ηλικία πάνω 11 χρονών, χωρίς καλή γνώση της ελληνικής.
ΔΙΚΑΙΟΣΥΝΗ-ΔΗΜΟΣΙΑ ΤΑΞΗ
Η δικαιοσύνη είναι θεμέλιο της δημοκρατίας και του κράτους δικαίου.
Για να μπορεί να εκπληρώνει αποτελεσματικά την αποστολή της, χρειάζεται συνεχή ηθική και υλική ενίσχυση.
Η μεγάλη καθυστέρηση στην απονομή της δικαιοσύνης, που ισοδυναμεί με άρνηση απονομής δικαιοσύνης, είναι χρόνιο πρόβλημα.
Χρειάζεται να προωθηθούν, σε συνεργασία με το Ανώτατο Δικαστήριο, μέτρα για τη βελτίωση της οργάνωσης των δικαστηρίων.
Αυτά θα περιλαμβάνουν ενίσχυση του κλάδου με νέους δικαστικούς και βοηθητικό προσωπικό, αλλά και την ανέγερση σύγχρονων κτιριακών εγκαταστάσεων και την αξιοποίηση της σύγχρονης τεχνολογίας.
Θεωρούμε αναγκαία την καθιέρωση του θεσμού της Τριτοβάθμιας απονομής Δικαιοσύνης για να συμβαδίσει η Κύπρος με την Ευρωπαϊκή και τη διεθνή πραγματικότητα.
Το Δικαστήριο Τριτοβάθμιας απονομής Δικαιοσύνης μπορεί να είναι πενταμελής σύνθεσης και να λειτουργεί υπό την προεδρία του Προέδρου του Ανωτάτου Δικαστηρίου.
Για την αντιμετώπιση θεμάτων ήσσονος σημασίας μπορεί να δημιουργηθούν Δικαστήρια καθορισμένης αρμοδιότητας και στα οποία θα εκδικάζονται προσφυγές πολιτών σε θέματα φορολογικά, πολεοδομίας κ.λ.π.
Θα επιλαμβάνονται επίσης θεμάτων που αφορούν μεταθέσεις προαγωγές και απολύσεις δημόσιων υπαλλήλων.
Σε περίπτωση που οι αποφάσεις αυτών των Δικαστηρίων δεν ικανοποιούν, ο κάθε ενδιαφερόμενος θα έχει το δικαίωμα προσφυγής στο Ανώτατο Δικαστήριο.
Είναι φανερή η ανάγκη μεταρρύθμισης του Κυπριακού δικαίου ώστε να συνάδει με τις σύγχρονες κοινωνικές συνθήκες και τις τεχνολογικές εξελίξεις, καθώς και της ολοκλήρωσης της εναρμόνισής του με το Ευρωπαϊκό κεκτημένο.
Το σωφρονιστικό σύστημα
Το σωφρονιστικό σύστημα χρειάζεται εξυγίανση.
Όπως έχουν σήμερα τα πράγματα, οι φυλακές έχουν εξελιχτεί σε εκκολαπτήρια του εγκλήματος.
 Χρειάζονται σύγχρονα συστήματα που θα αποβλέπουν στην κοινωνική ένταξη των καταδίκων, και ειδικότερα:
Διασφάλιση ανθρώπινων συνθηκών ζωής για τους φυλακισμένους.
Επιμόρφωση των φυλακισμένων και προετοιμασία για επανένταξη τους στην κοινωνία.
Δημιουργία ειδικής μονάδας στήριξης των αποφυλακιζομένων που θα τους προσφέρει βοήθεια στο δύσκολο στάδιο της επανένταξης.
Δημιουργία ειδικών χώρων αναμόρφωσης των ανηλίκων
Εφαρμογή συστημάτων προστασίας και ασφάλειας των φυλακισμένων.
Συνεχής και συστηματική επιμόρφωση των σωφρονιστικών υπαλλήλων.
Το οργανωμένο έγκλημα
Η ανάπτυξη του οργανωμένου εγκλήματος αποτελεί φαινόμενο που δημιουργεί έντονη ανησυχία στο φιλήσυχο κύπριο πολίτη.
Το οργανωμένο έγκλημα θέτει σε κίνδυνο τη ζωή και την ασφάλεια των πολιτών, υπονομεύει την οικονομία και υποβαθμίζει τη δημοκρατία και την ποιότητα ζωής.
Η διακίνηση ναρκωτικών, το λαθρεμπόριο και άλλες αθέμιτες συναλλαγές με τα κατεχόμενα, το ξέπλυμα βρόμικου χρήματος, η πορνεία και κάθε άλλη οργανωμένη εγκληματική δραστηριότητα, δεν μπορούν να καταπολεμηθούν παρά μόνο με αποφασιστικά μέτρα, που θα στηρίζονται στην ομόθυμη παλλαϊκή στήριξη.
Η πρότασή μας συνίσταται στα εξής σημεία:
Σύσταση ειδικού σώματος δίωξης του οργανωμένου εγκλήματος, που θα αποτελέσει την ανεξάρτητη δύναμη κρούσης κατά του οργανωμένου εγκλήματος.
Το οργανωμένο έγκλημα διαθέτει τους οικονομικούς πόρους και άλλα μέσα για να διαφθείρει συνειδήσεις, αλλά και να "κλείνει" στόματα με εκφοβιστικές μεθόδους, ώστε να δρα ανενόχλητο.
Τα ισχυρά οικονομικά κίνητρα καθιστούν το οργανωμένο έγκλημα αδίστακτο στις μεθόδους και ευέλικτο στην οργάνωση.
Για τους λόγους αυτούς, μπορεί να αντιμετωπιστεί αποτελεσματικά μόνο όταν οι υπηρεσίες δίωξης είναι κατάλληλα οργανωμένες και προικοδοτούμενες με επαρκείς πόρους και ανθρώπινο δυναμικό.
Το ειδικό νέο σώμα θα περιλαμβάνει ποινικολόγους, ιατροδικαστές, ψυχολόγους, οικονομολόγους και άλλους επιστήμονες, καθώς και ειδικά εκπαιδευμένους αστυνομικούς.
Θα συνεργάζεται στενά με το Τελωνείο, την Υπηρεσία Μετανάστευσης, το Κρατικό Χημείο και άλλες κρατικές υπηρεσίες για τη διεκπεραίωση του έργου του.
Θα συνεργάζεται επίσης με τα αστυνομικά σώματα άλλων χωρών.
Δημιουργία εγκληματολογικού εργαστηρίου.
Δεν μπορεί να παραγνωρίζεται η προσφορά του κρατικού Χημείου στο έργο της αστυνομίας.
Είναι , όμως, γνωστές οι καθυστερήσεις στην εργασία του Χημείου, λόγω του τεράστιου όγκου της δουλειάς που καλείται να διεκπεραιώσει.
Είναι φανερή, λοιπόν, η ανάγκη για ένα κατάλληλα στελεχωμένο και εξοπλισμένο εγκληματολογικό εργαστήριο που θα αξιοποιεί τη σύγχρονη τεχνολογία για τη συλλογή και ανάλυση τεκμηρίων και πληροφοριών, ώστε να μειωθεί η εξάρτηση του διωκτικού έργου από τις μαρτυρίες πολιτών.
Συνεργασία με το κοινό Ανεξάρτητα από τις επιστημονικές και άλλες μεθόδους που πρέπει να χρησιμοποιηθούν, βασικό στοιχείο επιτυχίας είναι η εμπιστοσύνη και συνεργασία του κοινού.
Όταν ο πολίτης θα αισθανθεί ασφαλής, τότε θα είναι έτοιμος να συνεργαστεί με την αστυνομία.
Θα πρέπει, λοιπόν, να καταρτιστεί αξιόπιστο και αποτελεσματικό πρόγραμμα προστασίας των μαρτύρων και αξιοποίησης των καταγγελιών.
Αξιοποίηση της εμπειρίας άλλων χωρών. Χώρες που αντιμετωπίζουν την ύπαρξη οργανωμένου εγκλήματος στράφηκαν προς τη σύσταση ειδικών υπηρεσιών και θα πρέπει να αξιοποιήσουμε την εμπειρία τους.
Πολύτιμη επίσης μπορεί να αποδειχθεί η πείρα άλλων χωρών στην αναβάθμιση της Αστυνομικής Ακαδημίας για σκοπούς καλύτερης στελέχωσης και αποτελεσματικότερης λειτουργίας της Αστυνομίας.
Ανεξάρτητη Υπηρεσία πάταξης της διαφθοράς.
Η εμπειρία άλλων χωρών καταδεικνύει ότι το οργανωμένο έγκλημα προσπαθεί να διεισδύσει στις τάξεις της αστυνομίας αλλά και στους χώρους πολιτικών ομάδων ή παραγόντων.
Ακόμα και στην Κύπρο, υπάρχουν κάποιες ενδείξεις για απόπειρες διασύνδεσης ομάδων του οργανωμένου εγκλήματος με την πολιτική και με μέλη του αστυνομικού σώματος.
Μια ανεξάρτητη υπηρεσία με αποστολή την πάταξη της διαφθοράς θα αποκαταστήσει την αξιοπιστία του αστυνομικού σώματος και θα βελτιώσει την αποτελεσματικότητά του.
Πυροσβεστική Υπηρεσία
Επιβάλλεται η ενίσχυση της Πυροσβεστικής Υπηρεσίας με ειδικούς επιστήμονες και η αναβάθμιση της εκπαίδευσης των πυροσβεστων.
Κάθε καλοκαίρι γινόμαστε μάρτυρες της καταστροφής των δασών μας εξαιτίας της ανεπάρκειας του σχεδιασμού για αποτελεσματική δασοπυρόσβεση.
 Εισηγούμαστε την άμεση συγκρότηση περιφερειακών μονάδων δασοπυρόσβεσης, με ειδικά εκπαιδευμένους και κατάλληλα εξοπλισμένους δασοπυροσβέστες.
Η υπόθεση της προστασίας του δασικού μας πλούτου αφορά ολόκληρο το λαό και γι ' αυτό πρέπει να δοθεί μεγάλη σημασία στην ενημέρωση και την εκπαίδευση του κοινού ώστε να συμβάλει ενεργά στο έργο της δασοπροστασίας και της δασοπυρόσβεσης.
Ο Μινώταυρος της ασφάλτου
Ο φόρος αίματος στην άσφαλτο αυξάνεται χρόνο με το χρόνο.
 Το κόστος -ανθρωπινο, κοινωνικό και οικονομικό-είναι τεράστιο. Τα επίσημα στατιστικά στοιχεία δείχνουν ότι τα τελευταία δέκα χρόνια θρηνήσαμε 1152 νεκρούς σε οδικά δυστυχήματα , από τους οποίους οι μισοί ήταν κάτω των 40 ετών.
 Πρέπει, επιτέλους, να αντιμετωπίσουμε το πρόβλημα και ως σοβαρό και ως επείγον.
Πολλά μπορούν να γίνουν για να μειωθεί ο αριθμός των δυστυχημάτων, των νεκρων και των τραυματιων: Βελτίωση του οδικού δικτύου,
 βελτίωση της σήμανσης στους δρόμους,
 εκπαιδευτικά προγράμματα στα σχολεία,
 διαφωτιστικές εκστρατείες για το κοινό κ.ά.
Οι δαπάνες για τα αναγκαία έργα και προγράμματα είναι πολύ μικρές, μπροστά στο ανθρώπινο και οικονομικό κόστος των δυστυχημάτων για τη χώρα μας.
Οι νόμοι και οι κανονισμοί πρέπει να εφαρμόζονται αυστηρά και ομοιόμορφα σε όλες της περιοχές και για όλους.
Η οδήγηση υπό την επήρεια οινοπνεύματος, η υπερβολική ταχύτητα και η επικίνδυνη οδήγηση είναι αντικοινωνικές συμπεριφορές και πρέπει να αποτραπούν με την αυστηρότητα του νόμου.
Ακόμα και μικροπαραβάσεις, όπως η παράνομη στάθμευση, μπορούν να έχουν καταστροφικές συνέπειες και γι ' αυτό πρέπει να γίνει συνείδηση στο λαό μας πως οι οδικοί κανονισμοί υπάρχουν για να εφαρμόζονται και θα εφαρμόζονται.
ΜΕΣΑ ΜΑΖΙΚΗΣ ΕΠΙΚΟΙΝΩΝΙΑΣ
Η είσοδος στον 21 ο αιώνα σημαδεύτηκε από την έκρηξη της τεχνολογικής επανάστασης και το γκρέμισμα των μονοπωλίων στο χώρο των Μέσων Μαζικής Επικοινωνίας.
Το στοιχείο αυτό δικαίως χαρακτηρίζεται θετικό, γιατί ακριβώς ο πλουραλισμός και η δημόσια έκφραση απόψεων, θέσεων, σχολίων και κριτικής είναι τα χαρακτηριστικά που διαμορφώνουν και δίνουν ουσιαστικό περιεχόμενο και ποιότητα στη δημοκρατία, που αποτελεί τη βάση της σύγχρονης εποχής.
Σ' αυτό το πλαίσιο τα ατομικά δικαιώματα των πολιτών είναι αναγκαίο να τυγχάνουν πλήρους κατοχύρωσης και ν' αποκτήσουν ουσιαστικό περιεχόμενο.
Προς αυτήν την κατεύθυνση ο τύπος καλείται να κερδίσει το στοίχημα, απαντώντας στις σειρήνες του πρόσκαιρου εντυπωσιασμού.
Η επισήμανση αυτή κρίνεται επιβεβλημένη από τη στιγμή που κατά καιρούς διάφορα ΜΜΕ ξέφυγαν από το νομικό και το ηθικό πλαίσιο λειτουργίας τους κυνηγώντας την τηλεθέαση.
Είναι αναγκαίο λοιπόν να διαμορφωθεί ένα πολιτικό πλαίσιο κανόνων, το οποίο όλοι έχουμε υποχρέωση όχι μόνο να υιοθετήσουμε αλλά κυρίως να εφαρμόζουμε σε καθημερινή βάση.
 Το Κ. Σ. ΕΔΕΚ πιστεύει ότι θα πρέπει να προωθεί και θεσμοθετηθεί το πιο κάτω πλαίσιο αρχών και κανόνων: Πλήρης σεβασμός στα ατομικά, πολιτικά και ανθρώπινα δικαιώματα πολιτών και κοινωνικών ομάδων.
Η προσωπική ζωή των πολιτών είναι ιερή και ως τέτοια πρέπει να αντιμετωπίζεται.
Ιδιαίτερη προσοχή πρέπει να δίνεται στις περιπτώσεις ανηλίκων.
Ο ανθρώπινος πόνος δεν πρέπει να γίνεται αντικείμενο εκμετάλλευσης.
Σεβασμός στο δικαίωμα έκφρασης όλων των απόψεων και στο δικαίωμα γνώσης όλων των θέσεων.
Διασφάλιση της ανεξαρτησίας, της διαφάνειας και του ελέγχου στα ΜΜΕ.
Σε μια ευνομούμενη πολιτεία η ύπαρξη νομοθετικού πλαισίου είναι αναγκαία. Πιο σημαντική όμως είναι η προσήλωση των εμπλεκόμενων φορέων στην εφαρμογή των νόμων.
Στην περίπτωση των ΜΜΕ, κρίσιμης και καθοριστικής σημασίας είναι ο αυτοέλεγχος των Λειτουργών των Μέσων.
Οι ιδιοκτήτες, οι διευθυντές και οι δημοσιογράφοι, σε ατομικό και συλλογικό επίπεδο, καλούνται να διαδραματίσουν σημαντικό ρόλο, αφού βρίσκονται ή θα πρέπει να βρίσκονται στο επίκεντρο της όλης προσπάθειας.
Η Αρχή Ραδιοτηλεόρασης, ως ανεξάρτητος νομικά κατοχυρωμένος φορέας, κατέχει κυρίαρχη θέση, γι ' αυτό και από τη στάση ή τη συμπεριφορά της εξαρτώνται πολλά.
Η δράση και λειτουργία της στο πλαίσιο της αυστηρής εφαρμογής του γράμματος του νόμου σε καμιά περίπτωση δεν πρέπει να οδηγήσει την Αρχή στην αντίπερα όχθη με μεθόδους που θυμίζουν άλλες εποχές.
Το πνεύμα του νόμου το οποίο θα πρέπει να κυριαρχήσει θα πρέπει να είναι το αντικείμενο διαλόγου της Αρχής Ραδιοτηλεόρασης και των ΜΜΕ.
Προς αυτήν την κατεύθυνση η Αρχή καλείται ν' αναλάβει πρωτοβουλίες διεκδικώντας πρωταγωνιστικό ρόλο.
Στόχος της πρωτοβουλίας θα πρέπει να είναι η αναβάθμιση της ποιότητας του πολιτικού και κοινωνικού διαλόγου στα ΜΜΕ. Ο διάλογος θα πρέπει να είναι συνεχής και δημόσιος με συμμετοχή των πολιτικών δυνάμεων, των δημοσιογράφων, των εκπροσώπων των ΜΜΕ και της κοινωνίας των πολιτών.
Η Δημόσια Ραδιοτηλεόραση
Ο τερματισμός του αναχρονιστικού μονοπωλίου στο χώρο των ΜΜΕ διαμόρφωσε ένα νέο ραδιοτηλεοπτικό τοπίο μέσα στο οποίο η δημόσια ραδιοτηλεόραση θα πρέπει να στηριχθεί, για να μπορέσει ν' αντεπεξέλθει στις νέες συνθήκες και να διαδραματίσει επιτυχώς το σημαντικό ρόλο της.
Αυτό σε καμιά περίπτωση δε σημαίνει ότι η δημόσια ραδιοτηλεόραση μπορεί να λειτουργεί σε συνθήκες αθέμιτου ανταγωνισμού εκμεταλλευόμενη τη θέση της και την κρατική χορηγία.
Το Κ. Σ. ΕΔΕΚ θεωρεί αναγκαίο το ΡΙΚ: Να τεθεί στο μικροσκόπιο της οικονομικής εξυγίανσης σε βαθμό που να μην επηρεάζεται η ποιότητα των προσφερόμενων προγραμμάτων.
Να διαδραματίσει το σημαντικό εθνικό, κοινωνικό και πολιτιστικό του ρόλο αξιοποιώντας πλήρως την κρατική χορηγία.
Να βοηθηθεί να αντεπεξέλθει στο ανταγωνιστικό περιβάλλον, λειτουργώντας με τους κανόνες του ανταγωνισμού.
Όλα αυτά προϋποθέτουν ριζική μεταρρύθμιση στο χώρο της δημόσιας ραδιοτηλεόρασης ως αποτέλεσμα ουσιαστικού και εποικοδομητικού διαλόγου με συμμετοχή της πολιτείας, της διεύθυνσης και των εργαζομένων στο PIK.
Η εσωτερική οργάνωση του ΡΙΚ χρειάζεται ριζική αναδόμηση, ενώ η γραφειοκρατική προσέγγιση των πραγμάτων δεν έχει θέση στο νέο περιβάλλον.
Την ίδια στιγμή ένα νέο σύγχρονο πλαίσιο λειτουργίας προβάλλει ως αναγκαιότητα, με συγκεκριμένες στοχοθετήσεις.
Το Κ. Σ. ΕΔΕΚ θα επιδιώξει: Διασφάλιση συνέχισης λειτουργίας του ΡΙΚ ως δημόσιας ραδιοτηλεόρασης.
Δημιουργία προϋποθέσεων παράλληλης λειτουργίας του σε συνθήκες υγιούς και θεμιτού ανταγωνισμού.
Αρμονική συνύπαρξη δημόσιας ραδιοτηλεόρασης και ιδιωτικών ΜΜΕ.
ΣΥΓΚΟΙΝΩΝΙΕΣ ΚΑΙ ΕΡΓΑ
Δημόσια έργα και δαπάνες
Τα δημόσια έργα διαδραματίζουν πρωτεύοντα ρόλο στην πορεία για οικονομική και κοινωνική ανάπτυξη, για ενίσχυση της ανταγωνιστικότητας της οικονομίας και για βελτίωση της ποιότητας ζωής των πολιτών.
Υπάρχουν σήμερα σημαντικές ελλείψεις στους τομείς έργων υποδομής που αφορούν τη δημόσια υγεία, την παιδεία, τις μεταφορές και το οδικό δίκτυο, τα αεροδρόμια, τα λιμάνια, την εξασφάλιση και διαχείριση υδάτινων πόρων, τη διαχείριση όμβριων υδάτων, λυμάτων και στερεών απόβλητων, την αντιμετώπιση συνθηκών έκτακτης ανάγκης και γενικά την αναβάθμιση της ποιότητας ζωής των πολιτών
 και τη γενικότερη κοινωνική ανάπτυξη.
Η μεγάλη σημασία των δημόσιων έργων και οι σημαντικοί πόροι που θα απαιτηθούν επιβάλλουν αναθεώρηση του τρόπου υλοποίησης τους, με σκοπό την αποτελεσματικότερη χρήση των δημόσιων πόρων και τη μεγαλύτερη δυνατή ικανοποίηση των στόχων που θα εξυπηρετούν στα πλαίσια μιας ολοκληρωμένης πολίτικης για αντιμετώπιση των αναγκών του τόπου.
Κάθε Υπουργείο και Δημόσιος Οργανισμός θα πρέπει να ετοιμάζει και να καταθέτει στη Βουλή όχι μόνο πρόγραμμα δαπανών, αλλά και πρόγραμμα περικοπών και εξοικονομήσεων του δημόσιου χρήματος.
Οι προϋπολογισμοί θα πρέπει να θέτουν σαφείς στόχους και μετρήσιμα κριτήρια υλοποίησης των στόχων.
Δημόσιες συγκοινωνίες, Κυκλοφοριακό και Μεταφορές
Παρά την πρόοδο, υπάρχουν ακόμη προβλήματα στη σφαιρική αντιμετώπιση των θεμάτων που αφορούν το οδικό δίκτυο της χώρας, τα μέσα δημόσιας συγκοινωνίας και τα επίπεδα ασφάλειας στις συγκοινωνίες.
Στα πλαίσια μιας πιο συγκροτημένης πολίτικης, το Κ. Σ. ΕΔΕΚ εισηγείται τα παρακάτω: Σχεδιασμός της επέκτασης του δικτύου και βελτίωση του για να εξυπηρετησει περισσότερες κοινότητες και να βελτιώσει την ανταγωνιστικότητα των οικονομικών δραστηριοτητων στην ύπαιθρο, τα παράλια και τα αστικά κέντρα.
Περαιτέρω βελτίωση των τεχνικών προδιαγραφών και της ποιότητας των οδοστρωμάτων.
Περαιτέρω εκσυγχρονισμός των τεχνικών κριτηρίων ασφάλειας που χρησιμοποιούνται στη μελέτη και λειτουργία του οδικού δικτύου, ώστε να μειωθούν όσο είναι δυνατό τα πολλά οδικά δυστυχήματα.
Ο πολεοδομικός σχεδιασμός δεν είναι απλά θέμα κατασκευαστικής παρέμβασης είναι θέμα Πολιτισμού, Επικοινωνίας, Αξιοπρέπειας, Χρώματος και Οράματος.
Υλοποίηση πολίτικης για καθιέρωση και ενίσχυση της χρήσης δημόσιων μέσων συγκοινωνίας, με στόχο την ουσιαστική αναβάθμιση της ποιότητας ζωής των πολιτών σε όλους τους τομείς της δραστηριότητας τους και σε όλη τη γεωγραφική έκταση της Κύπρου.
Η Δημόσια συγκοινωνία δεν είναι ανταγωνισμός μεταξύ συμφερόντων, είναι συνείδηση προς το συμφέρον του πολίτη και ευρύτερα θέμα Κοινωνίας με ποιοτικά στοιχεία, γι' αυτό και θα πρέπει να αντιμετωπιστεί σαν μέτρο Κοινωνικής Πρόνοιας.
Ο σύγχρονος ρόλος Δημόσιων και Ημικρατικών Οργανισμών
Οι Δημόσιοι και Ημικρατικοί Οργανισμοί που προσφέρουν υπηρεσίες στους τομείς των τηλεπικοινωνιών, του τουρισμού, των μεταφορών, της ενέργειας κ.λπ. καλούνται να αντιμετωπίσουν τις νέες συνθήκες που επιβάλλουν οι ελευθεροποιησεις στους τομείς της αγοράς στους οποίους δραστηριοποιούνται.
Μέσα στο νέο περιβάλλον ενός διαρκώς αυξανόμενου ανταγωνισμού, ο ρόλος των Δημόσιων και Ημικρατικών Οργανισμών θα πρέπει απαραίτητα να μεταβληθεί.
Όσο λανθασμένη είναι η θέση ότι θα πρέπει να καταργηθεί ο ρόλος των Οργανισμών αυτών,
 άλλο τόσο λανθασμένη είναι η έμμονη στη διατήρηση του σημερινού χαρακτήρα τους.
Το πρώτο θα οδηγούσε σε φαινόμενα ασυδοσίας και αντικοινωνικής συμπεριφοράς της αγοράς,
το δε δεύτερο θα συνέτεινε στη σταδιακή αποδυνάμωση και τελική αχρήστευση των Οργανισμών αυτών, με αποτέλεσμα την παράδοση τους στον ιδιωτικό τομέα σε υποτιμημένη αξία.
Κεντρικός στόχος θα πρέπει να είναι να καταστούν οι Δημόσιοι και Ημικρατικοί Οργανισμοί ικανοί να αντιμετωπίσουν αποτελεσματικά τις νέες προκλήσεις, γιατί μόνο έτσι θα μπορέσουν να διατηρήσουν το δημόσιο χαρακτήρα τους, ώστε να συνεχίσουν να εκπληρώνουν και το σημαντικότερο μέρος της αποστολής τους, δηλαδή την εξυπηρέτηση του ευρύτερου εθνικού και κοινωνικού συμφέροντος.
Αυτό μπορεί μόνο να διασφαλιστεί με την ενίσχυση της αποτελεσματικότητας και της ανταγωνιστικότητάς τους, είτε μέσα από τη λειτουργική αναδιάρθρωση και προσαρμογή της οργανωτικής δομής τους είτε μέσα από την τροποποίηση του θεσμικού πλαισίου λειτουργίας τους, ανάλογα με την κάθε περίπτωση.
Στους Οργανισμούς που θα επιλεγούν να παραμείνουν Ημικρατικοί θα πρέπει να προωθηθούν άμεσα οι απαραίτητες αλλαγές της νομοθεσίας και των κανονισμών λειτουργίας τους, ώστε να λειτουργήσουν αποτελεσματικά ως σύγχρονες επιχειρήσεις.
Θα πρέπει να θεσμοθετηθεί η συμμέτοχη στα Διοικητικά τους Συμβούλια εκπροσώπων των εργαζομένων, των οργανώσεων εργοδοτών, των οργανώσεων καταναλωτών, καθώς και τεχνοκρατών και ειδικών στο αντικείμενο δραστηριότητας του Οργανισμού.
 Ο διορισμός των Προέδρων και Γενικών Διευθυντών θα πρέπει να γίνεται αξιοκρατικά μέσα από διαφανείς διαδικασίες και να επικυρώνεται με δημόσιες ακροάσεις από τη Βουλή.
Στους Οργανισμούς που θα επιλεγούν να μετατραπούν σε Νομικά Πρόσωπα Ιδιωτικού Δικαίου, θα πρέπει για κάθε περίπτωση να μελετάται και να προδιαγράφεται το καταλληλότερο πλαίσιο συνεργασίας με τον ιδιωτικό τομέα.
 Το ιδιοκτησιακό καθεστώς των δημόσιων οργανισμών δεν πρέπει να αποτελεί δόγμα η αυτοσκοπό, ιδιαίτερα σε τομείς της Οικονομίας που δεν είναι στρατηγικού χαρακτήρα.
Όμως οι οποιεσδήποτε αλλαγές του ιδιοκτησιακού καθεστώτος θα πρέπει να είναι αποτέλεσμα στρατηγικών επιλογών, με μοναδικό στόχο την αύξηση της οικονομικής αποτελεσματικότητας του οργανισμού, στοιχείο που αποτελεί και τη βάση στην οποία μπορεί να διασφαλιστεί και η συνέχιση του ρόλου του οργανισμού σε υπηρεσίες κοινής ωφέλειας.
Προτάσεις για αποκρατικοποίηση θα πρέπει να αξιολογούνται με βάση το κριτήριο της εξυπηρέτησης του ευρύτερου κοινωνικού συμφέροντος, λαμβάνοντας υπόψη το κατά πόσο οι οργανισμοί αυτοί λειτουργούν αναποτελεσματικά ή ζημιογόνα.
Το Κ.Σ. ΕΔΕΚ επισημαίνει πως οι αποκρατικοποιήσεις μπορούν να αποβούν ωφέλιμες μόνο αν ικανοποιούνται οι παρακάτω προϋποθέσεις:
Διασφαλίζονται συνθήκες ανταγωνισμού για να αποτρέπεται η εκμετάλλευση της κομβικής θέσης αποκρατικοποιημένων οργανισμών από ιδιωτικά συμφέροντα.
Επιχειρήσεις ή στοιχεία επιχειρήσεων που αποτελούν φυσικά μονοπώλια (π.χ. το τηλεπικοινωνιακό δίκτυο ή το δίκτυο μεταφοράς και διανομής ηλεκτρισμού) πάντοτε να παραμένουν υπό κρατικό έλεγχο.
Θεσμοθετούνται ανεξάρτητες Ρυθμιστικές Αρχές, σε τομείς όπου ο πλήρης ανταγωνισμός δεν είναι εφικτός.
Προστατεύονται αποτελεσματικά τα δικαιώματα των ήδη εργαζομένων στους οργανισμούς που επηρεάζονται.
Ακολουθούνται κατάλληλες και πλήρως διαφανείς διαδικασίες, ώστε το κράτος να εισπράττει την πραγματική αξία της δημόσιας περιουσίας που αποκρατικοποιείται.
Οι οποιεσδήποτε αποκρατικοποιήσεις προωθούνται μέσα από διαδικασίες διαλόγου μεταξύ όλων των εμπλεκομένων, ώστε να εξασφαλίζεται η μέγιστη δυνατή πολιτική και κοινωνική συναίνεση.
Στις περιπτώσεις μετοχοποιήσεων, είναι επιθυμητό να παρέχεται ουσιαστικό μερίδιο των μετοχών στους εργαζομένους στον οργανισμό, μερίδιο σε όλα τα νοικοκυριά της Κύπρου, είτε δωρεάν είτε σε συμβολική τιμή, και γενικά να επιδιώκεται η πλατύτερη δυνατή μετοχική βάση.
