<No title information>Adoptat la Congresul IV�din 14 septembrie 2014�PROGRAMUL  POLITIC AL  PARTIDULUI  LIBERALCaracterul şi obiectivele politice generale ale Partidului Liberal
Partidul Liberal este o formaţiune politică de dreapta, ancorată doctrinar în familia liberalismului european, care militează pentru drepturile şi libertăţile fundamentale ale omului protejate constituţional,
pentru consolidarea democraţiei şi a statului de drept,
pentru garantarea proprietăţii private,
pentru iniţiativa individuală,
concurenţă şi restrângerea rolului statului în economie,
pentru economia de piaţă integrată în sistemul economic global,
pentru prosperitate,
respectul faţă de cetăţean şi familia sa,
egalitatea şanselor,
coeziune economică şi socială.
Partidul Liberal militează pentru eliminarea tuturor consecinţelor nefaste ale regimului comunist: doctrina, ideologia şi simbolistica totalitară, extremismele politice, intoleranţa, procesele de deznaţionalizare continuate în forme ascunse, falsificarea identităţii naţionale a românilor moldoveni, promovarea miturilor propagandistice ale vechiului regim.
Obiectivele politice generale ale PL sunt:realizarea suveranităţii,
independenţei,
integrităţii teritoriale
şi unităţii naţionale;
aderarea Republicii Moldova la UNIUNEA EUROPEANĂ
şi la ALIANŢA NORDATLANTICĂ;
asigurarea evoluţiei democratice a statului
şi crearea tuturor condiţiilor pentru prosperitatea cetăţenilor;
continuarea luptei pentru afirmarea deplină a adevărului ştiinţific şi istoric privind identitatea naţională.
Identitatea de neam, comunitatea de istorie, limba, cultura, spiritualitatea şi destinul viitor între Republica Moldova şi România constituie o componentă fundamentală a proiectului politic de aderare la Uniunea Europeană şi este garantul identităţii noastre europene.
Valorile liberale
Partidul Liberal promovează valorile liberale, ca principii fundamentale ale statului de drept şi ale economiei de piaţă.
a) Libertatea individuală, respectul faţă de om şi faţă de familie
Omul, persoana, individul se află în centrul preocupărilor noastre.
Individul trebuie să aibă puterea de a alege şi de a acţiona în mod liber, fără intervenţia abuzivă a statului,
de a-şi utiliza proprietatea şi abilităţile după cum crede de cuviinţă, fără a leza interesele altor indivizi, ori distrugând mediul natural sau bunuri culturale.
Individul trebuie să poată alege în mod liber o activitate lucrativă în sprijinul său, al familiei sale şi al comunităţii,
să îşi exprime neîngrădit ideile şi să le valorifice,
precum şi să aibă acces egal la instruire şi educaţie, care sunt esenţiale pentru libertatea şi participarea acestuia la viaţa economică şi socială.
Acceptând şi respectând pluralitatea stilurilor de viaţă, PL va implementa politici pentru consolidarea instituţiei familiei, ca premise importante ale dezvoltării individului, ca mediu de formare a caracterelor şi de transmitere a cunoştinţelor şi deprinderilor practice necesare vieţii.
b) Egalitatea şanselor
Libertatea economică şi competiţia creează indivizilor şanse egale în faţa oportunităţilor, chiar dacă, în final, aceştia se diferenţiază prin nivelul succesului obţinut.
Prin urmare, libertatea economică determină inegalitatea economică, dar acest proces are loc în cadrul creşterii continue a nivelului general de prosperitate.
Egalitatea şanselor se poate realiza doar în condiţiile când există egalitate în faţa legii,
accesul liber la informaţiile publice,
transparenţa instituţiilor publice şi judiciare,
precum şi o reală libertate în activitatea economică, în alegerea profesiei şi a locului de muncă.
c) Proprietatea privată
Proprietatea privată este forma esenţială de manifestare a libertăţii, de aceea proprietatea privată trebuie să fie consfinţită şi garantată prin lege.
Proprietatea privată generează necesitatea şi funcţionalitatea stimulentelor economice.
Fără proprietate privată nu poate exista libertate economică.
Totodată, fără proprietate privată nu există cointeresarea ca venitul să fie transformat în capital, iar fără capital nu există responsabilitate.
Esenţa politică a tranziţiei de la economia centralizată, la economia de piaţă, poate fi sintetizată în trecerea de la proprietatea de stat majoritară, la proprietatea privată majoritară.
Cu cât acest proces decurge mai repede, cu atât mai mult cresc şansele de a înfrânge subdezvoltarea economică.
Concepţia liberală afirmă principiul inviolabilităţii spaţiului privat
şi respinge orice formă de limitare practică a proprietăţii private de către stat.
De asemenea, concepţia liberală susţine restrângerea proprietăţii statului numai la domeniile strategice sau la acele domenii în care sectorul privat sau organizaţiile civile înfiinţate de cetăţeni nu au şanse să obţină rezultatele scontate.
De aceea, PL susţine creşterea ritmului şi extinderea ariei privatizărilor realizate la preţul pieţei, fără nici o discriminare, considerând că vicierea procedurilor de privatizare concurenţială şi transparentă conduce la blocarea sau întârzierea efectelor benefice ale privatizării şi a dezvoltării unor reale relaţii de piaţă.
d) Piaţa liberă concurenţială
Piaţa liberă este forma cea mai eficientă de organizare a schimburilor permanente dintre indivizi, generate de interesele şi nevoile acestora.
Piaţa liberă generează competiţia, în lipsa căreia nu se poate vorbi de libertate economică.
Prin urmare, cetăţenii pot beneficia de avantajele economiei de piaţă numai în prezenţa competiţiei ce obligă companiile să aibă costuri mai reduse şi o calitate mai bună pentru mărfurile produse şi serviciile prestate.
Concepţia liberală nu exclude stabilirea de către autoritatea publică a regulilor de joc pentru funcţionarea eficientă a pieţelor, pentru prevenirea şi combaterea practicilor anticoncurenţiale.
În acelaşi timp, liberalismul se opune politicilor discriminatorii ale statului care susţin unele companii în detrimentul altora, prin contracte preferenţiale, subvenţii, amânări şi anulări de impozite etc.
Liberalismul se opune şi menţinerii monopolurilor care generează costuri mari şi inegalitate economică între companii şi, în primul rând, a companiilor business-ului mic şi mijlociu.
Liberalismul este adversarul natural al corupţiei, deoarece aceasta distorsionează funcţionarea liberă a pieţelor şi pune indivizii şi companiile în poziţii inegale în faţa oportunităţilor.
Orice fel de politici şi practici ale statului, de natură intervenţionistă şi discriminatorie, generează instabilitatea legislativă, alimentează corupţia şi distrug competiţia şi piaţa.
e) Spiritul întreprinzător
Spiritul întreprinzător este caracterizat de capacitatea de a rezolva rapid şi eficient problemele,de a învinge greutăţile în realizarea proiectelor asumate.
Întreprinzătorii fac posibil progresul.
Spiritul întreprinzător face diferenţa între cei ce pot şi cei ce nu pot, între cei care merită mai mult şi cei care merită mai puţin, nu numai în domeniul activităţii economice, dar şi în cel al activităţilor sociale.
Recunoaşterea meritelor pentru cei cu spirit întreprinzător va determina schimbarea atitudinii oamenilor faţă de bunăstare.
Calea corectă de creare a bunăstării individuale este prin spirit întreprinzător, competenţă, efort şi succes, şi nu prin furt, corupţie, contrabandă, economie "subterană" sau prin pârghiile puterii.
f) Coeziunea economică şi socială
Concepţia liberală porneşte de la realitatea că în dezvoltarea economică persistă probabilitatea ca anumite activităţi economice să intre în declin, după cum şi unele regiuni pot rămâne în urmă, afectând atât viaţa cotidiană a oamenilor din zonele respective, cât şi coeziunea economică şi socială.
De asemenea, în orice societate există oameni care, din motive independente de voinţa lor, nu se pot integra într-un sistem concurenţial, necesitând sprijinul societăţii, mai ales cel al comunităţilor locale, pentru a găsi ocupaţii pe măsura aptitudinilor acestora
sau, în ultimă instanţă, prin includerea în forme de protecţie socială, mai ales a categoriilor socialmente vulnerabile.
Pornind de la această realitate, ca şi de la principiile Uniunii Europene, concepţia liberală nu exclude realizarea unor programe structurale pentru a susţine, într-un timp limitat şi cu respectarea regulilor de concurenţă, investiţii în infrastructura fizică sau industrială a regiunilor rămase în urmă din punct de vedere economic,
precum şi programe pentru reconversia forţei de muncă.
PL are credinţa fermă că singura soluţie reală pentru solidaritatea economică şi socială este sporirea bunăstării indivizilor.
PL nu exclude politica de redistribuire a resurselor ca mijloc de atingere a obiectivelor coeziunii economice şi sociale,
dar consideră că cea mai eficientă formă de redistribuire este accesul cetăţenilor la educaţie,
la sistemele moderne de îngrijire şi asigurare a sănătăţii
şi la cele de asigurări de pensii.
Cetăţenii Republicii Moldova trebuie să beneficieze de un sistem eficient de asigurări sociale în care se angajează în mod responsabil şi să utilizeze toate oportunităţile prin care statul creează un mediu favorabil dezvoltării economice.
g) Statul -partener al sectorului privat în dezvoltarea economică, alocarea descentralizată a majorităţii resurselor
În concepţia liberală, statul trebuie să exercite funcţia sa protectoare, garantând libertăţile indivizilor.
Însă, această funcţie a statului trebuie limitată, de regulă, numai la bunurile şi serviciile care, în condiţii de piaţă şi competiţie, nu pot fi asigurate de sectorul privat.
Statul trebuie să acţioneze în limita puterii delegate de societate, în condiţiile în care majoritatea resurselor financiare şi naturale sunt alocate descentralizat prin mecanismele pieţei libere, concurenţiale.
Alocarea eficientă a resurselor impune ca statul să fie neutru, adică să nu avantajeze o persoană sau un grup de persoane, în detrimentul altora.
Prin politicile sale economice şi sociale, în mod deosebit prin dereglementare, statul trebuie să creeze un mediu de afaceri favorabil, stabil şi previzibil, fiind, în acest sens, un partener al sectorului privat îndezvoltarea economică.
În acelaşi timp, statul, prin sectorul public, este un participant direct la viaţa economică.
Singur sau în parteneriat cu sectorul privat, statul asigură bunurile publice fundamentale, cum sunt: securitatea indivizilor şi a statului, protecţia mediului natural, precum şi servicii în domeniul sănătăţii publice, al educaţiei,  culturii,  protecţiei persoanelor socialmente vulnerabile etc., fără de care nu este posibilă nici o societate civilizată.
În viziunea liberală, administraţia publică este redusă la dimensiunile sale normale, strict necesare, după criterii de eficienţă, aflându-se în serviciul şi sub controlul cetăţenilor,
ceea ce permite reducerea nivelului general al cheltuielilor publice şi, corespunzător, al impozitelor şi taxelor.
h) Libertatea schimburilor economice şi culturale între statele care respectă drepturile fundamentale ale omului
Statul, individul şi comunităţile locale prosperă pe măsura circulaţiei libere a mărfurilor, serviciilor, capitalului, valorilor culturale şi a persoanelor, într-un spaţiu politic şi geografic cât mai larg, dar în care se asigură protecţia drepturilor fundamentale ale cetăţenilor.
Numai respectând aceste valori, Republica Moldova se va putea integra în Uniunea Europeană
şi Alianţa Nord-Atlantică.
Numai prin asigurarea unor standarde politice, legislative, economice şi culturale înalte, Republica Moldova va ajunge la un nivel de prosperitate şi putere ce îi va permite să obţină un loc demn în familia europeană.
I. CONSOLIDAREA STATULUI DE DREPT
Republica Moldova este un stat de drept,
democratic,
în care demnitatea omului, drepturile şi libertăţile lui, libera dezvoltare a personalităţii umane,
dreptatea şi pluralismul politic reprezintă valori supreme
şi sunt garantate de Constituţie.
Pentru consolidarea statului de drept, pentru asigurarea unei funcţionări mai bune a instituţiilor democratice, PL propune următoarele soluţii:
a) Reforma constituţională
Constituţia Republicii Moldova, adoptată de Parlament în anul 1994, nu conţine pe deplin voinţa suverană a poporului ca manifestare de voinţă generală, care trebuie să o conţină Legea fundamentală a statului.
Numeroase articole ale Constituţiei conţin formulări neclare, cu un dublu înţeles,
produc confuzii în viaţa politică,
aduc prejudicii dezvoltării democraţiei,
realizării drepturilor fundamentale ale cetăţenilor.
Partidul Liberal a elaborat proiectul unei noi Constituţii a Republicii Moldova, conformă cu standardele europene în materie constituţională şi naţională.
Proiectul prevede: consolidarea statului de drept şi a supremaţiei legii;
garantarea unei reale separaţii şi a echilibrului puterilor în stat, prin consolidarea independenţei puterii judecătoreşti;
asigurarea funcţionării corecte a Parlamentului, inclusiv reforma imunităţii parlamentare, în corespundere cu propunerile făcute de Consiliul Europei;
respectarea drepturilor omului;
adoptarea celor mai bune practici europene legate de funcţionarea sistemului judiciar;
asigurarea transparenţei actului de justiţie;
consolidarea dialogului cu societatea civilă şi implicarea acesteia în procesul de reformă;
excluderea neutralităţii, prevăzută de art. 11 al Constituţiei, întrucât prevederea actuală împiedică aderarea Republicii Moldova la NATO;
restrângerea dreptului la inviolabilitatea domiciliului şi a corespondenţei numai în condiţiile stabilite de Constituţie şi nu în condiţiile legii, cum este prevăzut în actuala Constituţie;
consfinţirea limbii române ca limbă oficială;
dreptul la restituirea de către stat a pierderilor materiale, cauzate cetăţenilor prin infracţiuni, reieşind din faptul că statul este garantul respectării drepturilor omului, inclusiv al proprietăţii private (ulterior statul îşi va recupera pierderile prin acţiunea de regres către persoana vinovată);
introducerea dreptului la moştenire, inclusiv a dreptului la moştenire a rudelor de orice grad, excluzând dreptul de moştenire al statului;
reforma sistemului judecătoresc şi a organelor de drept (Procuratura, Organele Afacerilor Interne, Serviciul de Informaţii şi Securitate) în corespundere cu standardele internaţionale şi angajamentele Republicii Moldova (în particular ale acelora care rezultă din aderarea la Convenţia Europeană pentru protecţia drepturilor omului şi a libertăţilor fundamentale),
excluzând dreptul constituţional de numire în funcţie a Procurorului general de către Parlament, fapt ce ar corespunde exigenţelor Consiliului Europei;
transparenţa formării, administrării, utilizării şi controlului resurselor financiare ale statului, ale unităţilor administrativ-teritoriale şi instituţiilor publice;
•  organizarea administrativ-teritorială a teritoriului Republicii Moldova sub aspect administrativ în comune, oraşe, regiuni, inclusiv localităţile din stânga Nistrului, şi unitatea teritorială autonomă găgăuză.
b) Prevenirea şi combaterea corupţiei
PL va acorda în continuare o atenţie deosebită politicilor de prevenire şi combatere a corupţiei.
Actualul cadru legislativ pe acest domeniu este deficitar şi creează impedimente în aplicarea corespunzătoare a prevederilor legale.
Pentru a depăşi aceste deficienţe sunt necesare următoarele măsuri:promovarea unui pachet de legi anticorupţie, inspirat din cea mai avansată legislaţie europeană;
continuarea luptei pentru edificarea statului de drept
şi asigurarea efectivă a egalităţii tuturor în faţa legii, asigurând independenţa reală a judecătorilor şi procurorilor;
promovarea în continuare, în viaţa politică, inclusiv pe listele electorale, doar a persoanelor integre, care şi-au demonstrat loialitatea faţă de lege;
participarea la coaliţii de guvernare, la nivel central şi local, doar cu partide de sorginte democratică, care au aplicat lustraţia propriilor candidaţi, excluzându-i, astfel, pe cei care au fost implicaţi în acte de corupţie;
asigurarea libertăţii economice a Republicii Moldova, prin combaterea economiei tenebre
şi ocrotirea mediului de afaceri de controalele abuzive şi interminabile ale organelor de stat.
c) Libertatea economică şi concurenţa
PL va promova şi susţine libertatea economică şi concurenţa loială ca principii fundamentale dedesfăşurare a activităţii economice în republică.
În acest sens, politica PL va urmări:optimizarea cerinţelor administrative prin aprobarea cadrului juridic relevant;
implementarea şi simplificarea schemei de raportare şi a obligaţiilor administrative;
limitarea la minimum a numărului de licenţe şi autorizări necesare pentru iniţierea activităţilor economice;
simplificarea şi stabilizarea legislaţiei de care depinde funcţionalitatea pieţelor produselor, serviciilor, muncii şi capitalului, astfel încât costul intrării şi al ieşirii de pe piaţă, precum şi cel al tranzacţiilor să se reducă;
simplificarea procedurilor administrative de autorizare pentru iniţierea/încetarea, licenţierea şi autorizarea unei activităţi economice, ca şi pentru înregistrarea modificărilor privind statutul şi acţionariatul unei societăţi comerciale;
excluderea monopolului în toate domeniile şi ramurile de activitate;
diminuarea ponderii "economiei subterane";
dezvoltarea dialogului cu investitori şi antreprenori privind modalităţile de îmbunătăţire a climatului de afaceri pentru crearea unui mediu de afaceri potrivit.
d) Libertatea de exprimare şi independenţa reală a mediilor de informare
În acest domeniu politica PL va urmări: asigurarea independenţei editoriale a posturilor publice de radio si televiziune;
modernizarea şi profesionalizarea Companiei Publice "Teleradio-Moldova", conform standardelor europene;
depolitizarea CCA si a procesului de atribuire a frecventelor;
adoptarea unui nou Cod al Audiovizualului care ar reglementa: asigurarea independenţei financiare reale a Companiei "Teleradio-Moldova", inclusiv prin elaborarea şi adoptarea unor bugete pentru o perioadă mai mare decât cea a guvernării,
introducerea taxei pentru audiovizualul public, care va implica cetăţenii în responsabilizarea audiovizualului public;
dezbaterea publică a Caietului de sarcini al IPNA Compania "Teleradio-Moldova".
Obligarea CO să prezinte rapoarte la fiecare şase luni, şi nu doar în Parlament, ci şi în cadrul unor evenimente publice speciale;
introducerea obligativităţii unor audieri parlamentare anuale pe marginea activităţii CCA, cu rapoarte prezentate de toate părţile interesate, inclusiv de societatea civilă;
includerea mecanismelor de responsabilizare a CCA în ansamblu şi a fiecărui membru al CCA, pentru aplicarea prevederilor Codului Audiovizualului;
excluderea şi descurajarea utilizării de către autorităţile publice a mass-mediei în calitate de instrument de propagandă politică,
precum şi crearea de condiţii egale de dezvoltare a mass-medei, prin desfiinţarea monopolului şi a concentrării proprietăţii mass-media;
elaborarea şi implementarea unor mecanisme clare şi transparente de utilizare a banilor publici în mass-media;
asigurarea transparenţei şi accesului liber la informaţia cu privire la proprietăţile massmedia, inclusiv asupra informaţiei despre tirajele de presă şi structurile de holding massmedia.
e) Reorganizarea administrativ-teritorială şi cea a administraţiei publice
În viziunea liberală, teritoriul Republicii Moldova trebuie să fie organizat, sub aspect administrativ, reieşind din posibilităţile economice ale unităţii administrativ-teritoriale, din interesele cetăţenilor, şi nu în interesul puterii centrale, ceea ce va permite administraţiei publice libera desfăşurare a activităţilor economice, ca şi aplicarea cu succes a programelor de reformă economică.
Administraţia publică trebuie să fie aproape de cetăţean şi în serviciul acestuia.
O administraţie publică modernă şi eficientă presupune: îmbunătăţirea calităţii serviciilor publice şi asigurarea lor la cele mai mici costuri posibile, în termeni de impozite şi taxe;
pregătirea profesională continuă a funcţionarilor publici;
introducerea metodelor moderne de management;
stabilirea unei structuri a administraţiei publice în funcţie de obiectivele prioritare de dezvoltare durabilă a Republicii Moldova.
Administraţia publică trebuie reorganizată pe baza eficienţei,
transparenţei,
a accesului liber la informaţiile publice,
a adaptabilităţii la cerinţele populaţiei,
a nediscriminării,
a principiilor proporţionalităţii,
subsidiarităţii
şi parteneriatului public-privat,
urmărindu-se: ridicarea eficienţei funcţionării aparatului administrativ,
combaterea favoritismului şi a corupţiei în rândurile funcţionarilor publici;
raţionalizarea structurii aparatului administraţiei publice la toate nivelurile, în vederea creării unui cadru instituţional eficient şi durabil, dedicat supremaţiei legii şi acordării unor servicii publice calitative populaţiei;
consolidarea administraţiei locale prin autonomia financiară şi patrimonială;
dezvoltarea unui serviciu public meritocratic, format din funcţionari publici selectaţi, evaluaţi şi promovaţi în baza calităţilor profesionale şi performanţei în îndeplinirea sarcinilor de serviciu;
ridicarea eficienţei funcţionării aparatului administrativ,
prevenirea şi combaterea favoritismului şi a corupţiei în rândurile funcţionarilor publici.
II. POLITICA ECONOMICĂ
PL pledează pentru promovarea politicilor economice pertinente, în scopul funcţionării economiei de piaţă
şi ajustarea treptată a politicilor la principiile europene liberale, în conformitate cu obiectivele macroeconomice şi fiscale viabile.
1. Dezvoltarea sectorului privat
Sectorul privat este baza funcţionării economiei, principala sursă de investiţii, creştere economică şi crearea locurilor de muncă.
PL îşi propune să optimizeze cadrul necesar consolidării acestui sector
şi consideră necesare: cultivarea spiritului de antreprenor prin intermediul sistemului educaţiei publice şi canalelor de informare în masă, prin promovarea succeselor economice ale indivizilor şi stimularea iniţierii de afaceri în scopul creşterii bunăstării individuale;
încurajarea fondării întreprinderilor mici şi mijlocii prin politici de dezvoltare teritorială,
antrenând, în acest scop, autorităţile locale, pentru a crea centre de afaceri, parcuri industriale şi tehnologice;
atragerea investitorilor în condiţii de transparenţă pentru proiecte insfrastructurale strategice;
asigurarea concurenţei libere şi accesului liber la procesele economice a tuturor participanţilor din sectorul privat, public sau agenţilor economici externi.
2. Dialogul în domeniul economic:
PL va implementa următoarele politici pentru asigurarea cadrului economic necesar asigurării unei creşteri economice durabile:
asigurarea transparenţei pieţelor (de capital, financiar, bunuri şi servicii) – rol cheie al statului în implementarea unei economii de piaţa veritabile;
asigurarea transparenţei privatizării întreprinderilor industriale
şi restructurarea celor problematice prin atragerea investitorilor străini, folosind, în mod judicios, scutiri sau înlesniri fiscale;
stimularea exporturilor prin protejarea producătorilor locali – exportatori;
încurajarea producţiei tehnologiilor avansate prin crearea parcurilor tehnologice şi a zonelor economice libere;
asigurarea de garanţii juridice pentru stimularea investiţiilor;
asigurarea securităţii energetice şi alimentare;
promovarea unei politici active de stat, orientate spre folosirea situaţiei geopolitice favorabile, prin implicarea în proiectele internaţionale regionale;
încurajarea dezvoltării micilor afaceri prin susţinere fiscală.
3. Politica monetar-creditară
PL îşi propune promovarea unei politici monetare active în vederea creşterii accesului la resursele creditare bancare
şi reducerea costului creditelor bancare prin încurajarea unei concurenţe veritabile pe pieţele bancare.
În acest sens PL îşi propune:asigurarea stabilităţii macroeconomice, prin intermediul instrumentelor monetare existente, pentru a oferi un cadru adecvat promovării proceselor investiţionale;
orientarea politicii monetar-creditare spre crearea unui mediu macroeconomic mai avantajos producătorilor autohtoni, comparativ cu concurenţii externi din regiune;
stimularea cererii de consum intern, prin intermediul instrumentelor de politică monetară
şi majorarea accesului la sursele de finanţare;
crearea unui mediu concurenţial transparent pe piaţa financiar-bancară, pentru a stimula competiţia şi fair-play-ul.
4. Politica Bugetar-Fiscală
În contextul politicii bugetar-fiscale, programul PL prevede menţinerea unui ritm echilibrat de ajustări bugetar-fiscale.
În acest sens, statul trebuie să întreprindă măsuri continue în vederea implementării unor reforme reale şi profunde a sistemului fiscal,
urmărind:stimularea competiţiei loiale,
prevenirea şi sancţionarea practicilor anticoncurenţiale,
supravegherea eficientă a pieţelor în care există monopoluri;
evitarea dublei impuneri, aplicarea nediscriminatorie a TVA şi a accizelor;
promovarea unei politici fiscale echilibrate şi încurajatoare pentru producători şi investitori;
ajustarea procedurii de eliberare a licenţelor pentru genurile de activitate la normele şi standardele europene, simplificarea eliberării licenţelor şi autorizaţiilor, a înregistrării business-ului şi administrării fiscale;
gestionarea eficientă şi transparentă a bugetului,
a monedei naţionale
şi a datoriei publice;
eliminarea preţurilor indicative în vamă,
şi consolidarea administrării vamale şi fiscale;
asigurarea transparenţei instituţiilor fiscale şi vamale;
consolidarea veniturilor, pasibile de acumulat din economia republicii, prin îmbunătăţirea administrării fiscale,
prin lărgirea bazei de impozitare,
prin combaterea fraudelor fiscale şi reducerea evaziunii fiscale,
prin aplicarea unor strategii coerente de conformare fiscală;
accelerarea procesului de descentralizare financiar-fiscală, asigurând, astfel, durabilitatea finanţelor publice, inclusiv a celor locale, şi reducerea riscurilor bugetar-fiscale;
promovarea reformelor structurale, în vederea constituirii unui sector public cu o situaţie financiară bună;
ameliorarea controlului asupra executării bugetului prin aplicarea unor mecanisme de control financiar intern în cadrul instituţiilor administraţiilor centrale şi locale.
5. Politica investiţională în domeniul pieţei de capital
PL îşi propune crearea condiţiilor de îmbunătăţire a climatului investiţional,
ceea ce presupune:Perfecţionarea cadrului legislativ, în vederea asigurării activităţii investiţionale,
şi anume:completarea legislaţiei cu prevederi, care vizează: investiţiile în capitalul fix, capitalul de risc, asigurarea şi reasigurarea investiţiilor;
completarea Legii cu privire la dezvoltarea regională cu stipulări privind măsuri de îmbunătăţire a atractivităţii investiţionale a regiunilor defavorizate, în scopul atragerii mai active a investiţiilor în cadrul acestora;
susţinerea de către stat a agenţilor economici din sfera productivă care, în scopuri investiţionale, contractează utilaje.
Perfecţionarea cadrului instituţional ce asigură activitatea investiţională,
şi anume:optimizarea activităţii instituţiilor de promovare, coordonare, monitorizare a investiţiilor în regiunile defavorizate ale republicii;
introducerea funcţiei de evaluare şi planificare a acţiunilor de îmbunătăţire a rating-ului Republicii Moldova, evaluat de către agenţiile internaţionale de evaluare a climatului investiţional şi de afaceri;
împuternicirea Organizaţiei de Atragere a Investiţiilor şi Promovare a Exporturilor din cadrul Ministerului Economiei, cu atribuţii privind asistenţa companiilor autohtone şi investitorilor străini la soluţionarea disputelor investiţionale
şi acordarea asistenţei în vederea identificării, evaluării şi diminuării riscurilor investiţionale;
implicarea activă a investitorilor în programe educaţionale pentru asigurarea capitalului uman calificat, necesar economiei Republicii Moldova.
Stimularea activităţii investiţionale
prin:simplificarea reglementărilor privind iniţierea şi desfăşurarea activităţilor investiţionale;
consolidarea protecţiei drepturilor investitorilor;
majorarea investiţiilor în infrastructura de afaceri prin utilizarea judicioasă a veniturilor, acumulate în bugetele de toate nivelurile;
extinderea spectrului de stimulente acordate investitorilor pentru orientarea capitalurilor în sectoarele productive ale economiei;
promovarea investiţiilor private;
atragerea investiţiilor, inclusiv a celor străine, destinate modernizării economiei prin intermediul inovării şi transferului tehnologic;
asigurarea unui suport informaţional, juridic etc. investitorilor, care sunt orientaţi spre efectuarea investiţiilor strategice, vitale pentru economia autohtonă;
dezvoltarea fondurilor de investii, de pensii private şi companiilor de asigurări investiţionale, ca alternativă a băncilor comerciale, în vederea furnizării de resurse investiţionale pe termen lung;
crearea condiţiilor de dezvoltare a fondurilor cu capital de risc;
crearea condiţiilor pentru facilitarea accesului la Fondurile Europene.
Îmbunătăţirea funcţionării pieţei de capital
prin:promovarea emisiunii instrumentelor de creanţă, în scopul finanţării autorităţilor publice locale pentru diverse proiecte cu destinaţie socială şi economică, ţinând cont de faptul că resursele financiare alocate autorităţilor publice locale din contul bugetului de stat sunt plafonate şi reduse;
deetatizarea proprietăţii publice prin oferte publice în rândul populaţiei,
ceea ce ar contribui la majorarea numărului de deţinători ai valorilor mobiliare şi amplificarea volumului operaţiunilor bursiere, respectiv, va crea un impuls în dezvoltarea pieţei de capital;
crearea condiţiilor şi promovarea contractelor futures pentru asigurarea producătorilor agricoli;
crearea condiţiilor pentru asigurarea accesului populaţiei la tranzacţionarea instrumentelor financiare on-line;
crearea societăţilor de investiţii financiare (SIF) sau reorganizarea companiilor de brokeri/dealeri existente în SIF-uri, precum şi crearea în localităţi/raioane a unor agenţii ale acestora, în vederea promovării investirii în valori mobiliare;
scutirea unei părţi din venit, de impozitul pe venit al persoanelor fizice, dacă venitul dat nu este consumat şi este investit în instrumente financiare şi investiţionale (acţiuni, obligaţiuni, alte hârtii de valoare, depozite, fonduri de pensii).
6. Politica industrială şi agricolă
încurajarea performanţei tehnice şi economice a gospodăriilor agricole prin intermediul unor programe de sprijin;
asigurarea politicilor întru creşterea productivităţii în agricultură,
promovarea progresului tehnic, care pot asigura dezvoltarea raţională a producţiei agricole şi utilizarea optimă a factorilor de producţie, îndeosebi a muncii;
oferirea suportului de către stat pentru crearea de către producătorii agricoli a unui fond de asigurări, din care s-ar putea acoperi, parţial sau total, diferenţa de venit faţă de media ultimilor cinci ani (eliminându-se anul cel mai bun şi cel mai slab), cu alimentarea acestui fond de către gospodăriile agricole (printr-o sumă stabilită pe hectar) şi din bani publici,
iar administrarea să revină statului, organizaţiilor producătorilor agricoli sau fondurilor de investiţii specializate, care să plaseze banii neutilizaţi pentru despăgubiri în investiţii profitabile;
implementarea măsurilor pentru impulsionarea activităţilor de consolidare a terenurilor agricole;
dezvoltarea de Centre private autorizate care să pună la dispoziţie servicii multiple în materie de consultanţă;
standardizarea şi simplificarea contractelor de vânzare (colectare) a recoltei între gospodăriile ţărăneşti şi comercianţii profesionişti;
stimularea creşterii gradului de acoperire a consumului de alimente din producţia internă;
îmbunătăţirea standardelor de viaţă în zonele rurale, asigurarea infrastructurii şi a serviciilor de bază comparabile cu cele din zonele urbane;
acordarea de subvenţii agricultorilor, prin linii de creditare prin intermediul băncilor comerciale, cu dobânzi preferenţiale, cu o componentă de grant, bani nerambursabili.
Aceasta ar diminua deficitul bugetar şi ar asigura o mai buna şi mai eficientă distribuire şi utilizare a resurselor financiare către sectoarele respective;
liberalizarea pieţei funciare şi stabilirea unui preţ normativ real al pământului, în funcţie de bonitate şi echilibrarea intereselor ambelor părţi în procesul de vânzare-cumpărare a pământului;
aplicarea unui sistem eficient de bariere tarifare şi tehnice, elaborat conform rigorilor comerciale internaţionale, pentru protejarea pieţei interne;
promovarea unui sistem de subvenţionare a agriculturii transparent, corelat cu necesităţile din sectorul agrar.
7. Politici în sectorul energetic
interconectarea asincronă cu sistemul energetic european (prin cel din România), ceea ce va permite Republicii Moldova să beneficieze de o situaţie unică la nivel regional -să poată procura energie electrică atât din est, cât şi din vest, să pună la dispoziţie sistemul său energetic pentru transportul energiei electrice între pieţele mari din est şi vest;
asigurarea posibilităţii tehnice de furnizare a gazelor naturale în volumul necesar (prin reţelele existente), în regim de revers, atât din Ucraina, cât şi din România;
aplicarea unei taxe "de solidaritate" pentru consumul resurselor energetice, care ar constitui sursa de formare a fondului de subsidiare a consumatorilor vulnerabili, prin sistemul existent de protecţie socială;
promovarea generării energiei electrice din surse regenerabile, chiar de către consumatori, la locurile lor de consum.
8. Politica în domeniul dezvoltării rurale şi modernizării satelor
Dezvoltarea rurală a R. Moldova va fi accelerată, pentru a diminua disparităţile teritoriale în dezvoltarea socio-economică şi pentru a reduce numărul de zone considerate a fi cele mai săraceşi nedezvoltate.
În acest scop vor fi întreprinse următoarele măsuri:acordarea asistenţei în asigurarea localităţilor rurale cu documentaţie de urbanism,
precum şi la elaborarea planurilor de urbanism şi de amenajare a teritoriului, pentru promovarea dezvoltării durabile şi armonioase a regiunilor, localităţilor şi teritoriilor;
asigurarea localităţilor cu acces la reţeaua drumurilor publice;
atragerea investitorilor în localităţile rurale prin acordarea facilităţilor fiscale,
diminuarea CAS-ului întreprinderilor care îşi vor desfăşura activitatea pe teritoriul satelor;
refacerea şi dezvoltarea infrastructurii de bază, respectiv: drumuri,
apă,
canalizare,
gazificare
şi gestionare a deşeurilor;
modernizarea şi dezvoltarea reţelelor energetice,
promovarea utilizării resurselor energetice regenerabile specifice zonei rurale;
crearea facilităţilor pentru tinerii specialişti în scopul încadrării în câmpul muncii în mediul rural;
direcţionarea investiţiilor străine şi republicane către localităţile rurale;
extinderea serviciilor medicale în mediul rural, prin crearea oficiilor medicilor de familie
şi acordarea stimulentelor de stabilire în mediul rural;
dezvoltarea agroturismului, ecoturismului, promovarea artei populare şi a tradiţiilor culturale locale;
corelarea politicilor publice de dezvoltare sectorială: infrastructură şi transporturi, creşterea ocupării forţei de muncă, dezvoltare rurală, educaţie şi sănătate, mediu şi promovarea parteneriatului public-privat în scopul excluderii diferenţei dintre nivelul de trai din zona rurală şi cea urbană.
9. Politica în domeniul infrastructurii drumurilor şi a transportului
În domeniul infrastructurii drumurilor şi transportului, PL va acţiona pe următoarele direcţii:elaborarea şi implementarea unui sistem nou de întreţinere a drumurilor;
crearea/modernizarea reţelelor de transport de interes local, pentru creşterea şi îmbunătăţirea legăturilor între localităţile urbane şi cele rurale;
crearea unor sisteme informatice inteligente de monitorizare on-line a traficului rutier pentru creşterea gradului de încredere şi atractivitate a transporturilor;
elaborarea unui sistem de planificare, monitorizare şi management al transportului intermodal de marfă, utilizând fluxurile de marfă (republicane, internaţionale şi de tranzit);
elaborarea unui Program Naţional privind utilizarea biocombustibilului (biogaz, biodiesel), care va duce la diminuarea poluării;
implementarea tehnologiilor noi la reabilitarea drumurilor;
elaborarea şi implementarea Strategiei Securităţii Rutiere, conform cerinţelor Comisiei Europene.
10. Ocuparea forţei de muncă
Obiectivele prioritare ale acestei politici se orientează spre creşterea gradului de ocupare a forţei de muncă,
îmbunătăţirea mobilităţii angajaţilor,
a calităţii locurilor de muncă şi a condiţiilor de muncă,
informarea şi consilierea angajaţilor,
combaterea sărăciei şi a excluziunii sociale,
promovarea egalităţii între bărbaţi şi femei
şi modernizarea sistemelor de protecţie socială.
În scopul ameliorării situaţiei pe piaţa forţei de muncă,
promovării politicilor active,
atingerii unei ocupări cât mai depline şi reducerii şomajului,
îmbunătăţirii calităţii şi creşterii productivităţii muncii,
consolidării coeziunii şi incluziunii sociale,
îndeosebi prin combaterea oricăror forme de discriminare pe piaţa muncii,
Partidul Liberal îşi propune:să promoveze o mai bună anticipare a cererii de competenţe;
să promoveze politici în vederea diminuării cotei economiei informale, prin acordarea facilităţilor fiscal angajatorilor;
să revadă sistemele de remunerare şi să diversifice pachetului salarial, prin introducerea de beneficii suplimentare acordate de către angajator;
să faciliteze suplinirea cu cadre tinere a locurilor vacante în zone economic şi social mai puţin favorizate;
să faciliteze sporirea numărului de persoane angajate pe cont propriu, prin lansarea de noi afaceri private;
să opteze pentru asigurarea prestării unor munci în condiţii decente, care să corespundă cu principiile ergonomice de confort optimal şi siguranţă maximală;
să contribuie la majorarea treptată a pensiilor şi indemnizaţiilor pentru a asigura unui nivel de trai decent.
11. Colaborare cu diaspora:
PL va susţine diaspora moldovenilor în menţinerea şi promovarea identităţii etnolingvistice, în consolidarea relaţiilor cu Republica Moldova;
va pleda pentru elaborarea mecanismelor alternative care să aibă drept scop convingerea cetăţenilor stabiliţi permanent în alte state să deschidă afaceri în Republica Moldova;
va promova un mecanism de identificare şi de eficientizare a remitenţelor;
va iniţia elaborarea unui Program de încurajare a micului business, în scopul facilitării fiscale a persoanelor care au iniţiat afaceri proprii în primii ani de activitate antreprenorială;
va iniţia înfiinţarea centrelor de cultură naţională în ţările de reşedinţă ale diasporei moldoveneşti,
va iniţia un program special privind susţinerea artiştilor aflaţi peste hotare, asigurând participarea acestora la diverse evenimente internaţionale;
va pleda pentru semnarea şi ratificarea de către Republica Moldova a Convenţiei ONU privind protecţia drepturilor tuturor lucrătorilor migranţi şi a familiilor acestora;
va lansa iniţiative unilaterale din perspectiva aflării cetăţenilor Republicii Moldova pe teritoriul acestora şi atragerii investiţiilor străine,
va reevalua şi iniţia procesul de creare a consulatelor şi consulatelor onorifice în regiunile cu un număr mare de cetăţeni din Republica Moldova.
III. POLITICA ÎN DOMENIUL PROTECŢIEI SOCIALE
Politica PL în domeniul protecţiei sociale constă în:includerea prioritară a problemelor legate de familie (educaţia copiilor şi îngrijirea vârstnicilor cât mai aproape de familie) în agendele de dezvoltare locale, regionale, naţionale;
elaborarea şi implementarea de politici sustenabile pentru redresarea demografică,
creşterea natalităţii
şi speranţei de viaţă a populaţiei;
controlul eficient al migraţiei externe, menţinerea legăturii cu familia şi cu Republica Moldova de către migranţii moldoveni;
asigurarea protecţiei cetăţenilor R. Moldova aflaţi peste hotare, inclusiv în scop lucrativ;
ajustarea salariilor, pensiilor şi altor retribuţii, pentru a corespunde cheltuielilor reale ale unei familii (familia cu minori, cu vârstnici, cu elevi şi studenţi, etc), raportate inclusiv la minimul de existenţă;
implementarea de politici eficiente în domeniul protecţiei drepturilor copiilor;
dezvoltarea măsurilor de protecţie a copiilor, bazate pe principiul comunităţii, în special în localităţile rurale;
elaborarea politicilor de imigraţie pentru R. Moldova;
promovarea parteneriatelor public-private în domeniul protecţiei sociale;
creşterea rolului societăţii civile în procesul decizional şi a programelor de protecţie socială;
susţinerea sistemului privat în protecţia socială, inclusiv fonduri private de pensii;
atragerea de programe şi proiecte de asistenţă financiară din partea donatorilor din UE;
armonizarea legislaţiei la legislaţia comunitară;
dezvoltarea politicilor de incluziune socială a persoanelor cu nevoi speciale.
IV. POLITICA ÎN DOMENIUL EDUCAŢIEI
Sistemul educaţional va fi supus unei reforme profund responsabile, pentru a face faţă nevoilor de dezvoltare economică ca primă prioritate.
Conţinuturile, metodele şi stilurile de predare vor fi accentuate mai mult pe scopul de formare şi dezvoltare a avantajelor comparative internaţionale ale generaţiilor care vin şi educaţiei pentru adulţi,
în paralel cu creşterea considerabilă a tempoului ajustării calificărilor clasei didactice şi academice la acest scop.
Toate acestea se vor realiza prin creşterea motivaţiei economice a profesorilor de a se ajusta cât mai curând la rigorile scopului de dezvoltare economică.
Viziunea liberală în domeniul educaţiei porneşte de la garantarea primordialităţii educaţiei într-o societate civilizată.
Asigurarea accesului la educaţie de calitate pentru toţi cetăţenii, indiferent degen, etnie, confesiune religioasă, este un drept fundamental al fiecărui cetăţean.
În acest concept, statul vine să sprijine învăţământul obligatoriu până la ciclul gimnazial şi accesul la celelalte trepte ale sistemului educaţional: liceu şi studii superioare.
PL pledează pentru promovarea educaţiei pentru democraţie în instituţiile de învăţământ, care va contribui la pregătirea civică a cetăţenilor, capabili să se integreze în societate atât din punct de vedere profesional, cât şi din punct de vedere civic.
Promovarea învăţământului pe durata vieţii constituie suportul creşterii profesionale şi poate garanta sporirea calităţii afirmării.
Modernizarea sistemului de educaţie şi instruire, sporind calitatea, relevanţa şi accesul.
Promovarea convergenţei în învăţământul superior.
Consolidarea cooperării academice internaţionale.
Crearea unui cadru de calificare pentru a îmbunătăţi transparenţa şi recunoaşterea calificărilor şi competenţelor.
În scopul sporirii calităţii în educaţie este nevoie de întreprins următoarele acţiuni:
fortificarea politicilor de stat în educaţie, pentru ajustarea curriculum-ului cu materii care vor viza preponderent stilul deductiv de predare (dezvoltarea gândirii critice, profilarea şi dezvoltarea intensă a culturii economice în scopul creşterii economice mai intense);
calcularea Ratei Profitului din Investiţiile în Educaţie şi analiza minuţioasă a acestui indicator pentru avansarea luării deciziilor în domeniul politicilor educaţionale;
promovarea unei politici educaţionale de stat accentuată pe încurajare, şi nu pe descurajare sau intimidare;
excluderea oricăror forme de opresivitate în procesul educaţional şi de evaluare;
elaborarea şi aplicarea unui mecanism de stat de recunoaştere a performanţei educaţionale/a creditelor academice, ale autodidacţilor la toate nivelurile educaţionale;
sistemul educaţional va deveni un bun public pentru toată societatea, fără excepţii, cu măsuri întreprinse argumentate exclusiv ştiinţific;
extinderea cercetărilor ştiinţifice cu privire la identificarea tipurilor de personalitate a copiilor, de la vârstă timpurie, în scopul creării bazei ştiinţifice mai solide pentru perfecţionarea relevanţei curriculare şi impulsionarea avansării productivităţii educaţionale;
perfecţionarea politicilor educaţionale ca precondiţie a securizării echităţii sociale şi a bazei ştiinţifice pentru asigurarea şanselor egale pentru copiii din toate categoriile sociale.
Cooperarea în domeniul cercetării
În toate economiile avansate, sectorul Cercetare/Dezvoltare (SCD) se consideră factorul absolut inevitabil al dezvoltării,
iar autonomia universitară -o valoare socială supremă – care este respectată exclusiv de orice formaţiune politică care vine la guvernare şi îşi doreşte cu adevărat prosperitate poporului pe care-l reprezintă.
Pentru realizarea acestui scop trebuie perfecţionate şi implementate o serie de acţiuni:
cercetarea, elaborarea şi aplicarea unor metode ştiinţifice de evaluare a valorii adăugate, produse de Consiliul Naţional pentru Acreditare şi Atestare (CNAA) în sectorul C/D în economia republicii;
studierea celor mai progresiste practici de evaluare, atestare şi decernare a gradelor ştiinţifice în domeniul academic şi C/D;
elaborarea şi dezbaterea publică a criteriilor de constituire a rating-ului universităţilor din Republica Moldova, în baza principiului pertinenţei interesului din educaţie şi C/D;
elaborarea unei metode, în baza experienţei internaţionale, de estimare a ratei inovaţionale anuale şi a coeficientului de contribuţie al universităţilor în dezvoltarea economiei;
ajustarea bazei de indicatori şi a datelor statistice necesare pentru estimarea ratei profitului din investiţiile în educaţie (RPE);
politica educaţională şi de pregătire a calificărilor în economie se va face după criteriul consideraţiei sistemelor ştiinţifice şi practicilor educaţionale aplicabile în ţările cu cea mai înaltă rată inovaţională din lume;
cercetarea şi aplicarea celor mai progresiste elaborări ştiinţifice şi practici cu privire la capitalizarea relaţiilor dintre guvernare şi diaspora;
elaborarea unui mecanism de creştere a numărului de burse acordate de stat pentru studii universitare;
elaborarea unui mecanism de îmbunătăţire a accesului tinerilor şi altor categorii de cetăţeni la credite comerciale, în scopul obţinerii a studiilor universitare în republică şi peste hotarele ei;
încurajarea şi susţinerea economică a cercetărilor care vor asigura baza ştiinţifică a analizei randamentului structurilor de stat/bugetării de performanţă, şi a altor actori sociali care activează în sectorul C/D, prin optica contribuţiei la creşterea ratei inovaţionale;
efectuarea analizei eficienţei investiţiilor în domeniul C/D.
V. POLITICA ÎN DOMENIUL SĂNĂTĂŢII
Obiectivele de guvernare ale PL în domeniul sănătăţii sunt:creşterea treptată a resurselor financiare alocate sistemului de sănătate până la 8% din PIB;
atragerea investiţiilor internaţionale şi dezvoltarea parteneriatelor public-private;
creşterea rolului societăţii civile în procesul decizional şi a programelor de sănătate;
susţinerea sistemului privat în sănătate;
sporirea echităţii şi transparenţei proceselor decizionale, inclusiv a finanţării sistemului sanitar;
politici eficiente pentru sporirea veniturilor salariale ale personalului din sistemul de sănătate, prin motivare bazată pe performanţe;
redimensionarea reţelei medicale performante care ar răspunde necesităţilor populaţiei;
fortificarea asistenţei medicale dedicate mamei şi copilului;
sporirea calităţii serviciilor medicale acordate;
creşterea gradului de acoperire cu asigurări de sănătate;
dezvoltarea asigurărilor de sănătate private concurenţiale cu cele de stat;
dezvoltarea sistemelor informaţionale în domeniul sănătăţii;
dezvoltarea programelor de prevenire şi control a maladiilor transmisibile şi netransmisibile;
promovarea culturii şi modului de viaţă sănătos, pentru a spori longevitatea şi calitatea vieţii;
accelerarea reformelor vizând abordarea necesităţilor din domeniul sănătăţii prin politici instituţionale;
armonizarea legislaţiei şi standardelor din domeniul sănătăţii la cele din UE.
VI. POLITICA DE SUSŢINERE A TINERETULUI ŞI SPORTULUI
Tinerii  reprezintă  un potenţial  considerabil  al  dezvoltării  societăţii.
Prioritatea  PL  este  implicarea tinerilor  în  viaţa  publică  şi  realizarea  schimbării  prin  promovarea  lor.
În  condiţiile  tranziţiei  spre  o  nouă  etapă  politică  în  Republica  Moldova,  PL  va  contribui  la  formarea  unei  noi  generaţii  de  politicieni.
PL  va  încuraja  autorităţile  publice  şi  sfera  privată  în  aplicarea  unor  politici  cu  impact  în  rândul  tinerilor.
Actualul  cadru  pentru  cooperarea  europeană  în  domeniul  tineretului  s-a  dovedit  o  platformă  valoroasă  în  abordarea  chestiunilor  privind  tineretul
şi  a  dovedit  faptul  că  metoda  deschisă  de  coordonare,  integrarea  tineretului  în  alte  politici,  este  un  cadru  reînnoit  prin  care  se  stabileşte  o  strategie  pentru  cooperarea  europeană  în  domeniul  tineretului  pe  parcursul  următorilor  ani.
Este  vital  să  oferim  tuturor  tinerilor  posibilitatea  de  a-şi  realiza  la  maximum  potenţialul.
Aceasta  presupune  nu  numai  investirea  în  tineret,  punând  la  dispoziţie  resurse  mai  mari  pentru  a  dezvolta  politici  care  influenţează  viaţa  de  zi  cu  zi  a  tinerilor  şi  le  sporesc  bunăstarea,
dar  şi  responsabilizarea  tinerilor  prin  promovarea  autonomiei  acestora  şi  a  potenţialului  lor  de  a  contribui  la  dezvoltarea  durabilă  a  societăţii,  la  promovarea  valorilor  şi  realizarea  obiectivelor  europene.
De  asemenea,  aceasta  implică  o  mai  bună  cooperare  între  politicile pentru tineret şi politicile relevante din alte domenii, în special educaţia, ocuparea forţei de muncă, incluziunea socială, cultura şi sănătatea.
În acest scop, PL are următoarele obiective:promovarea cetăţeniei active, a incluziunii sociale şi a solidarităţii în rândul tuturor tinerilor;
recunoaşterea tinerilor drept o resursă a societăţii şi promovarea dreptului tinerilor de a participa la elaborarea politicilor care îi vizează, prin intermediul unui dialog continuu şi structurat cu tinerii şi cu organizaţiile de tineret;
încurajarea implicării tinerilor în viaţa publică, inclusiv în cea politică,
şi promovarea lor în funcţiile executive ale PL;
elaborarea unor programe de informare şi consultanţă pentru tineri,
precum şi crearea unei reţele regionale şi naţionale de consultanţă, în parteneriat cu organizaţii neguvernamentale;
accesul tineretului la resurse de creditare a învăţământului, cu rambursarea după absolvire într-un termen şi la o dobândă avantajoasă;
promovarea voluntariatului ca instrument de dobândire a experienţei de muncă;
adoptarea unui program de construcţie a locuinţelor de ipotecă pentru tineri cu venituri mici, prin susţinerea parţială a statului cum ar fi lansarea Programelor de locuinţe destinate tinerilor specialişti - "Prima Casa";
aplicarea unui sistem de creditare pentru tineri, în special din mediul rural, care vor să înceapă o afacere
şi încurajarea lor prin scutirea de impozite pe termen de 3 ani la începutul activităţii;
suplimentarea numărului de locuri la buget în instituţiile de învăţământ superior de stat;
asigurarea studenţilor cu locuri în cămine.
Renovarea actualelor cămine şi construcţia căminelor în sistem de parteneriat public-privat.
Încurajarea şi sprijinirea investitorilor pentru construirea unor cămine studenţeşti private;
acordarea reşedinţei în localităţile de studiu pe baza carnetului de student, indiferent dacă locuiesc sau nu în cămine;
stabilirea şi dezvoltarea de noi parteneriate între universităţi din Republica Moldova şi din străinătate, astfel încât un număr cât mai mare de studenţi să poată avea acces la stagii de formare şi de studiu în străinătate, prin introducerea principiului "student cu cel puţin un an de studiu într-o altă universitate europeană";
realizarea unei reforme în domeniul sistemului de burse prin reglementarea legală a burselor private, pentru a încuraja persoanele juridice din sectorul privat să susţină financiar elevii din învăţământul profesional, liceal, universitar, precum şi doctoranzii;
majorarea salariilor cadrelor didactice tinere, pentru a elimina salarizarea discriminatorie
şi acordarea de sporuri salariale în cazul optării pentru mediul rural;
sporirea investiţiilor în bazele sportive prin implicarea administraţiei publice locale şi a întreprinzătorilor autohtoni.
PL promovează şi susţine un stil de viaţă sănătos, valorile sociale şi educative ale activităţilor sportive şi fizice, şi buna guvernanţă în sport în cadrul societăţii.
În acest scop, PL are următoarele obiective:dezvoltarea sistemului de Cluburi sportive;
dezvoltarea sportului de masă prin promovarea educaţiei fizice în şcoală, familie şi societate;
asigurarea accesului gratuit la bazele sportive publice pentru tinerii din familiile cu venituri mici;
crearea condiţiilor pentru practicarea sportului de către persoanele cu handicap,
organizarea unor competiţii republicane ale sportivilor cu handicap,
dezvoltarea sportului de performanţă pentru persoane cu handicap
şi participarea celor mai buni sportivi la competiţii internaţionale;
crearea grupelor sportive în cadrul instituţiilor de învăţământ preşcolare;
susţinerea de către stat şi promovarea tinerilor care înregistrează succese remarcabile în activităţi sportive pentru a dezvolta sportul de performanţă;
promovarea probelor sportive naţionale;
elaborarea unui nou mecanism de finanţare pentru sport în bază unui fond financiar specializat.
VII. POLITICA ÎN DOMENIUL CULTURII
Partidul Liberal, fiind promotorul valorilor liberale perene – libertatea individuală şi progresul social, optează pentru statornicirea unei societăţi sănătoase, sigure, tolerante şi creative.
Domeniul culturii nu trebuie perceput doar ca un consumator de resurse, ci şi un factor important al dezvoltării sociale, un instrument prin intermediul căruia pot fi soluţionate diverse probleme, inclusiv de ordin social-economic.
În acest sens, procesul cultural este privit de către Partidul Liberal ca un factor important de dezvoltare comunitară, modernizare şi sustenabilitate, de identitate, coeziune şi integrare, fiind, totodată, şi exponentul calităţii vieţii cetăţenilor.
Cultura se află în centrul proiectului european
şi constituie cheia principiului "unităţii prin diversitate" a Uniunii Europene.
Respectul diversităţii culturale, conjugat cu capacitatea de a se reuni în jurul valorilor comune, constituie garanţia păcii, prosperităţii şi solidarităţii.
Apartenenţa la spaţiul cultural european şi construirea identităţii culturale europene impune o abordare inter-sectorială pentru armonizarea obiectivelor economice, comerciale, sociale cu cele culturale.
Pentru dezvoltarea culturii, Partidul Liberal propune drept scop asigurarea în Republica Moldova a unui mediu cultural modern, dinamic şi diversificat,
care presupune:combaterea fenomenului de deznaţionalizare, prin consolidarea identităţii culturale româneşti ca parte integrantă a identităţii culturale pan-europene;
modernizarea societăţii prin promovarea creativităţii artistice şi a mobilităţii artiştilor;
crearea unui sistem eficient de gestiune a proceselor de conservare şi punere în valoare a patrimoniului material şi imaterial;
crearea condiţiilor şi mecanismelor favorabile dezvoltării industriilor culturale, prin asigurarea unei competiţii corecte,
a relaţiilor concurenţiale libere
şi protejarea drepturilor de autor;
promovarea diversităţii culturale şi a dialogului intercultural,
inclusiv prin implicarea activă în viaţa culturală a Republicii Moldova a cetăţenilor aflaţi cu traiul în străinătate;
promovarea imaginii culturale a Republicii Moldova în spaţiul european, prin facilitarea circulaţiei lucrărilor şi produselor culturale;
rentabilizarea activităţii instituţiilor de cultură, prin asigurarea unui management cultural eficient;
reformarea sistemului şi principiului de finanţare a culturii pe bază de proiecte şi priorităţi majore, inclusiv prin implicarea largă a uniunilor de creaţie şi ale altor reprezentanţi ai societăţii civile la formarea şi repartizarea bugetului alocat procesului cultural;
instituirea unui sistem transparent şi participativ de administrare a procesului cultural;
eficientizarea proceselor de administrare, analiză şi monitorizare a mediului cultural, prin implementarea largă a tehnologiilor informaţionale în domeniul culturii;
dezvoltarea ascendentă a procesului cultural în teritoriu, prin valorificarea potenţialului cultural local, constituirea centrelor polivalente de informare şi comunicare comunitară în baza instituţiilor de cultură din mediul rural.
VIII. POLITICA ÎN DOMEDIUL PROTECŢIEI MEDIULUI
Partidul Liberal, în conformitate cu Constituţia Republicii Moldova şi cu Directivele Uniunii Europene, declară mediul – subiect prioritar în politica internă şi cea externă.
Politica de mediu se bazează pe principiile precauţiei, prevenirii, corectării poluării la sursă şi "poluatorul plăteşte".
Principiul precauţiei este un instrument de gestionare a riscurilor, care poate fi invocat în cazul în care există o incertitudine ştiinţifică cu privire la un posibil risc la adresa sănătăţii umane sau a mediului, provenit dintr-o anumită acţiune sau politică.
Principiul "poluatorul plăteşte" este pus în aplicare prin intermediul Directivei europene privind răspunderea pentru mediul înconjurător, care vizează prevenirea sau remedierea daunelor aduse mediului (inclusiv speciilor şi habitatelor naturale protejate, apei şi solului).
Dacă s-au produs deja pagube, operatorii sunt obligaţi să adopte măsurile adecvate pentru remedierea acestora şi să suporte cheltuielile aferente.
Una din priorităţile politicii de mediu ale Partidului Liberal reprezintă dreptul cetăţenilor Republicii Moldova de a respira aer nepoluat,
de a avea acces la apă curată
şi hrană sănătoasă.
În acest scop, PL propune elaborarea şi implementarea unor politici de mediu şi climă, consultate cu societatea civilă şi administraţia publică locală, respectând standardele Directivelor Uniunii Europene şi prevederilor Convenţiilor ONU la care statul nostru este parte:
integrarea în politicile intersectoriale şi locale, care vor asigura sinergismul politicilor din economie;
monitorizarea continuă a problemelor legate de mediu,
precum ar fi calitatea apei,
gestionarea deşeurilor,
poluarea aerului
şi deşertificarea;
educarea viitoarelor generaţii prietenoase mediului şi climei;
protecţia zonelor umede şi a biodiversităţii;
garantarea securităţii în cazul declanşării hazardurilor naturale şi a celor tehnogene;
conservarea şi protecţia solului, principală resursă naturală a Republicii Moldova;
protecţia aerului atmosferic
şi utilizarea raţională a resurselor de apa de suprafaţă şi a celor subterane;
conservarea şi protecţia florii şi faunei Republicii Moldova.
IX. POLITICA ÎN DOMENIUL RELAŢIILOR INTERETNICE
PL promovează o politică europeană, liberală, faţă de toate grupurile etnice care locuiesc pe teritoriul Republicii Moldova.
Protejarea drepturilor minorităţilor naţionale, în armonie cu populaţia românească a statului, este o prioritate a PL.
Partidul Liberal consideră că politica statului şi atitudinea populaţiei româneşti majoritare faţă de grupurile etnice din Republica Moldova nu poate fi decât una europeană, democratică şi tolerantă, garantându-le şi asigurândule condiţii adecvate de incluziune socială prin:
integrarea lingvistică nestingherită a tuturor reprezentanţilor minorităţilor etnice din republică;
păstrarea, afirmarea şi dezvoltarea identităţii etnice, culturale, religioase şi lingvistice, prin studierea în limba maternă în şcolile primare
şi trecerea treptată la studierea în limba oficială română la celelalte trepte ale sistemului educaţional, pentru a asigura minorităţilor acces liber la educaţia în una din limbile Uniunii Europene;
eliminarea oricărei forme de extremism, şovinism, antisemitism;
combaterea discriminării;
încurajarea dialogului interetnic.
X. POLITICA ÎN PROBLEMA TRANSNISTREANĂ
PL consideră că integrarea europeană a Republicii Moldova trebuie să devină un stimulent important în procesul de soluţionare a problemei transnistrene,
diferend care poate fi rezolvat doar după retragerea armatei Federaţiei Ruse de pe teritoriul ocupat al Republicii Moldova.
Beneficiile acestui proces trebuie să transforme malul drept al Nistrului în unul atractiv pentru cetăţenii de pe malul stâng, astfel fiind catalizat procesul de apropiere firească între oamenii de pe ambele maluri.
PL pledează pentru modificarea formatului de negocieri, Tiraspolul urmând să fie exclus din proces, iar Federaţia Rusă să fie recunoscută drept parte în conflict, aşa cum reiese din Hotărârea Curţii Europene a Drepturilor Omului în dosarul Ilaşcu şi alţii contra Republicii Moldova.
PL consideră absolut necesară schimbarea accentelor în procesul de negocieri în vederea reglementării problemei transnistrene.
Toate discuţiile trebuie să pornească de la examinarea subiectelor din aşa-numitul Coş III, adică a subiectelor politice, şi abia după aceasta să fie examinate subiectele de ordin economic, social, umanitar etc.
PL va insista pe schimbarea formatului forţelor de pacificare într-o misiune europeană sau internaţională (sub mandat UE, ONU).
XI. POLITICA EXTERNĂ ŞI INTEGRAREA EUROPEANĂ
Politica externă a PL se va axa pe protejarea intereselor naţionale ale Republicii Moldova, pe construcţia unor alianţe şi parteneriate externe în măsură să garanteze independenţa, suveranitatea şi integritatea teritorială a statului,
aderarea la Uniunea Europeană
şi NATO,
relaţii economice reciproc avantajoase, protecţia cetăţenilor Republicii Moldova aflaţi la muncă peste hotare.
Prioritatea absolută a PL o constituie aderarea Republicii Moldova la Uniunea Europeană
şi NATO.
Integrarea europeană este pentru Partidul Liberal obiectivul major în politica sa internă şi externă, promovat cu consecvenţă şi determinare.
Vom depune eforturi pentru a avansa în relaţiile speciale cu partenerii strategici pe calea europenizării şi dezvoltării Republicii Moldova.
PL optează pentru dezvoltarea social-economică a Republicii Moldova, prin cooperarea cât mai amplă cu UE într-un şir vast de domenii de interes comun, inclusiv în domeniile de bună guvernare, justiţie, libertate şi securitate, integrare comercială şi cooperare economică sporită, politică de încadrare în câmpul muncii şi socială, management financiar, administrare publică şi reforma serviciului public, participarea societăţii civile, dezvoltarea instituţională, reducerea sărăciei şi dezvoltarea durabilă.
PL pledează pentru dezvoltarea unor relaţii de conlucrare cu organizaţiile internaţionale, caresunt importante pentru dezvoltarea Republicii Moldova.
În acelaşi timp, PL va construi raporturi cu partidele politice şi asociaţiile politice internaţionale, prin care să promoveze interesele Republicii Moldova şi viitorul său democratic şi european.
PL va contribui la construcţia unor relaţii economice reciproc avantajoase cu o serie de state şi organizaţii, care să sprijine ascensiunea economică a Republicii Moldova, de la periferia economică a Europei, spre un stat care susţine modernizarea şi dezvoltarea industrială în baza tehnologiilor noi.
Pledăm, în acest scop, pentru dezvoltarea unei diplomaţii economice eficiente şi puternice.
PL va urmări ca Republica Moldova să se transforme dintr-un consumator de securitate, într-un producător de securitate, asumându-şi obligaţii şi contribuind, alături de partenerii săi occidentali, la susţinerea păcii şi dezvoltării în lume.
PL va dezvolta şi aprofunda dialogul strategic şi parteneriatele sectoriale cu SUA, ca partener şi garant al unei Europe Unite, libere şi democratice.
PL va coopera cu partenerii săi externi şi interni la denunţarea extremismului politic, separatismului teritorial şi mişcărilor radical-militarizate, utilizate de forţe imperiale împotriva noilor democraţii din estul Europei.
PL va milita pentru forme eficiente şi moderne de susţinere a tuturor grupurilor diasporale cu origini din RM,
stimulând dezvoltarea şi conservarea tradiţiilor etno-culturale, deopotrivă cu promovarea intereselor naţionale ale RM în străinătate.
O altă prioritate a diplomaţiei Republicii Moldova şi a serviciului consular va fi protecţia cetăţenilor Republicii Moldova, în special a celor aflaţi la muncă peste hotare.
Direcţiile principale de politică externă ale Partidului Liberal sunt următoarele:aderarea Republicii Moldova la Uniunea Europeană
şi NATO într-un orizont de timp mediu, prin implementarea rapidă a reformelor interne;
căile prin care PL vede integrarea europeană sunt în primul rând interne.
În acest context, PL doreşte tratarea Republicii Moldova conform criteriului de performanţă şi merit;
avansarea şi consolidarea Dialogului Strategic cu SUA, ca platformă -cadru lansată în martie 2014, scopul căruia este extinderea şi aprofundarea priorităţilor comune, în vederea modernizării şi occidentalizării RM, consolidării justiţiei, economiei de piaţă şi democraţiei reprezentative.
PL va pleda pentru dezvoltarea acestui parteneriat cu SUA după modelul altor ţări - aliat cu SUA pe domeniile de maximă vulnerabilitate pentru RM (securitate şi apărare, comerţ şi cercetare, energie şi justiţie);
îndeplinirea integrală a angajamentelor internaţionale, asumate faţă de Consiliul Europei şi UE în domeniul dezvoltării şi democratizării interne a Republicii Moldova
şi anume consolidarea instituţiilor democratice,
respectarea drepturilor şi libertăţilor omului,
asigurarea independenţei mass-media,
garantarea independenţei justiţiei;
accelerarea reformelor în toate domeniile prevăzute în Acordul de Asociere cu Uniunea Europeană, care include şi Acordul de Liber Schimb Aprofundat şi Cuprinzător cu Uniunea Europeană, ratificat de Parlamentul RM la 2 iulie 2014,
astfel încât să trecem la nouă etapă a relaţiilor cu UE – semnarea Acordului de Preaderare;
trecerea de la un regim liberalizat de vize pentru cetăţenii Republicii Moldova în ţările UE, la un regim fără vize, până la semnarea Acordului de Aderare cu UE;
semnarea acordurilor bilaterale de protecţie a drepturilor cetăţenilor Republicii Moldova aflaţi la lucru în statele Uniunii Europene şi în alte state.
încheierea unor parteneriate politico-economice cu statele membre ale UE ce sprijină perspectivele de aderare ale Republicii Moldova la Uniunea Europeană;
valorificarea cadrului regional de cooperare oferit de UE, prin participarea activă la Parteneriatul Estic al Uniunii Europene şi alte iniţiative regionale;
dezvoltarea unui Parteneriat Strategic European cu România şi valorificarea cunoştinţelor şi experienţei româneşti în procesul de aderare la UE şi a relaţiilor acestui partener special în cadrul UE;
dezvoltarea unui parteneriat reciproc avantajos cu vecinul din est, Ucraina;
PL susţine un dialog realist cu Federaţia Rusă, în baza respectării principiilor stabilite în Tratatul de bază semnat în 2001 – a independenţei, suveranităţii şi integrităţii teritoriale aRepublicii Moldova.
În acest sens, rămânem fermi pe poziţia conform căreia retragerea completă a tuturor trupelor de ocupaţie, muniţiilor şi echipamentelor ruse din Republica Moldova va contribui la stabilirea unui climat de siguranţă pentru cetăţeni, la soluţionareaconflictului din raioanele de est ale Republicii Moldova.
Înlocuirea forţelor de menţinere a păcii existente cu o misiune civilă internaţională, necesară în scopul edificării încrederii şi garantării unei soluţii paşnice a conflictului.
diversificarea surselor şi pieţelor de energie, ceea ce ar elimina dependenţa de un singur furnizor -Federaţia Rusă, care a utilizat aceste resurse în scopuri politice;
sporirea securităţii aprovizionării cu energie,
dezvoltarea infrastructurii corespunzătoare,
sporirea integrării pieţelor şi ajustarea reglementărilor cu elementele cheie ale acquis-ului comunitar al UE,
promovarea eficienţei energetice
şi utilizarea surselor de energie regenerabile;
respectarea angajamentului RM şi UE de a implementa Tratatul Comunităţii Energetice;
utilizarea condiţiilor preferenţiale pe care le-a oferit UE pentru promovarea economiei Republicii Moldova;
diversificarea pieţelor de desfacere pentru produsele autohtone;
implementarea Planului Individual de Acţiuni al Parteneriatului NATO-Republica Moldova (IPAP) actualizat,
informarea veridică a populaţiei privind rolul şi importanţa NATO în procesul de democratizare a Republicii Moldova
şi a indispensabilităţii aderării la NATO în procesul de integrare europeană.
Examinarea, în perspectivă medie şi lungă, a iniţierii negocierilor asupra Foii de Parcurs (MAP) pentru aderarea Republicii Moldova la NATO;
promovarea unei diplomaţii moderne şi eficiente, care să implementeze priorităţile enumerate
şi a unui serviciu consular care să lucreze în interesul cetăţenilor Republicii Moldova;
sporirea eficienţei şi a resurselor alocate diplomaţiei economice internaţionale;
modernizarea şi creşterea eficienţei serviciului diplomatic al RM.
Recalibrarea prezenţei misiunilor diplomatice în conformitate cu criteriile de reprezentare geografică şi contribuţie la reprezentarea politică, economică şi culturală a RM;
sporirea rolului RM de contribuitor la dezvoltarea internaţională după modelul altor state vecine (balticii, central şi est-europenii), în scopul dezvoltării modelului democratic, a mecanismelor de piaţă şi solidarităţii contra pericolelor internaţionale;
negocierea unor regimuri facilitate de vize cu SUA, Canada, ţările Americii Centrale şi Latine.
XII. TEHNOLOGIA INFORMAŢIEI ŞI COMUNICAŢIILOR
Tehnologia Informaţiei şi Comunicaţiilor (TIC) reprezintă platforma de modernizare şi creştere economică a societăţii, platformă care va contribui în mod plenar la garantarea dreptului la viaţă, libertate şi proprietate a cetăţeanului, inclusiv prin limitarea prerogativelor statului şi ale altor categorii de putere, oricare ar fi forma şi modul lor de manifestare.
Reieşind din valorile liberale de fortificare a pieţei concurenţiale libere şi de dezvoltare socială, Partidul Liberal consideră sectorul TIC ca fiind forţa motrice a progresului economic.
În baza dezvoltării sectorului TIC, liberalii vor contribui la materializarea valorilor liberale fundamentale - libertatea şi creativitatea individuală, responsabilitatea şi independenţa personală, respectul drepturilor indivizilor şi egalitatea în faţa legii.
Partidul Liberal consideră instrumentele şi tehnicile domeniului TIC absolut indispensabile pentru garantarea libertăţii de gândire a cetăţenilor, pentru asigurarea liberului schimb de idei, dezvoltarea economiei de piaţă în baza iniţiativei private şi a unui sistem transparent de guvernare.
Principalele obiective ale Programului PL vizează implementarea prevederilor europene cu privire la Agenda Digitală,
alinierea la cadrul legislativ UE cu privire la comunicaţii în bandă largă,
accesul la informaţii publice,
identitate electronică,
protecţia datelor cu caracter personal,
implementarea soluţiilor de interoperabilitate în conformitate cu cadrul european.
În consecinţă, pentru dezvoltarea sectorului TIC, Partidul Liberal va asigura:impulsionarea dezvoltării societăţii, bazate pe cunoaştere,
iar ca rezultat, implementarea soluţiilor TIC pentru o guvernare eficientă,
crearea conţinutului digital şi digitizarea conţinutului existent,
implementarea serviciilor electronice în sănătate, educaţie, massmedia şi cultură, protecţia socială şi familie,
sporirea gradului de securitate informaţională, protecţia datelor personale şi a vieţii private;
modernizarea sistemului educaţional în domeniul TIC, prin îmbunătăţirea standardelor educaţionale,
crearea de parteneriate cu companii private,
centre de excelenţă şi laboratoare inovaţionale pentru pregătirea specialiştilor de înaltă calificare;
asigurarea liberei concurenţe pe piaţa comunicaţiilor electronice, poştale şi a industriei TIC,
tratarea egală a tuturor agenţilor economici din sectorul TIC,
asigurarea principiului neutralităţii tehnologice;
un cadru legal şi instituţional adecvat şi o bază tehnologică favorabilă dezvoltării domeniilor economiei, bazate pe noile tehnologii;
sporirea numărului de locuri de muncă, bazate pe utilizarea TIC, prin crearea parcurilor TIC şi de inovaţie,
atragerea de investiţii şi tehnologii,
încurajarea lansării şi dezvoltării de companii noi,
dezvoltarea şi promovarea capacităţii de export a sectorului;
un cadru fiscal propice dezvoltării afacerilor în domeniul TIC, de producere şi comercializare a produselor informatice autohtone;
transparenţa în utilizarea mijloacelor bugetare şi ajutoarelor externe alocate în scopul dezvoltării societăţii informaţionale.
Pentru materializarea acestor intenţii, Partidul Liberal va susţine următoarele direcţii de acţiune: e-guvernarea privită prin prisma regândirii organizaţiilor şi proceselor,
asigurarea interoperabilităţii şi implementarea tehnologiilor Cloud,
susţinerea iniţiativei Open Data punerea la dispoziţia publicului de date accesibile, reutilizabile şi redistribuibile;
promovarea şi aplicarea tehnologiilor de procesare inovativă a sistemelor de tip Data Mining, OLAP şi Knowledge Management, pentru a asigura optimizarea proceselor de luare a deciziilor şi pentru a facilita analiza informaţiilor din administraţia publică;
implementarea controalelor de securitate în conformitate cu cele mai bune practici în domeniu şi a reglementărilor naţionale şi Europene privind protecţia datelor cu caracter personal, precum şi auditarea periodică a acestora;
promovarea şi implementarea sistemelor colaborative on-line, instrumentelor şi serviciilor electronice participative la iniţiative publice sau guvernamentale pentru persoane şi mediul de afaceri,
stimularea cetăţenilor în generarea de conţinut digital;
eficientizarea activităţii centrelor de date şi dezastru, servicii informatice şi suport pentru realizarea mediului comun informaţional al instituţiilor administraţiei publice,
care să permită accelerarea semnificativă a proceselor de luare a deciziilor la toate nivelurile, prin utilizarea mai eficienta a sistemelor TIC de planificare şi suport de decizie;
sporirea nivelului de disponibilitate a serviciilor în bandă largă pentru cetăţeni şi întreprinderi, prin dezvoltarea infrastructurii de bandă largă, urmărind încadrarea în gradul de acoperire şi standardele de calitate UE, modernizarea reţelelor de broadband (NGA-FTTH) cu asigurarea cerinţelor tehnice impuse de Agenda Digitală 2020.
XIII. CONTROLUL ACTIVITĂŢII PARLAMENTULUI, GUVERNULUI ŞI PREŞEDINTELUI REPUBLICII MOLDOVA DE CĂTRE CETĂŢENI
Cetăţenii Republicii Moldova beneficiază de drepturile şi libertăţile consacrate prin Constituţie: dreptul la viaţă, la libertatea conştiinţei, a credinţei, la libera exprimare, dreptul la apărare, la învăţătură, la ocrotirea sănătăţii, dreptul la proprietate privată, la muncă etc.
Acestea şi alte drepturi sunt traduse în viaţă de către cele trei puteri: legislativă, executivă şi judecătorească.
Mecanismul controlului puterii judecătoreşti există.
Părţile interesate pot exercita căile de atac în instanţele superioare, inclusiv Curtea Europeană pentru Drepturile Omului ca ultimă instanţă.
Însă mecanismul controlului asupra puterii legislative, executive şi a Preşedintelui Republicii Moldova este insuficient, deoarece deputaţii aleşi nu întotdeauna apără interesele celor care i-au votat.
De aceea, PL consideră că cetăţeanul trebuie să dispună de dreptul constituţional de a sesiza Curtea Constituţională.
Numai Curtea Constituţională este garantul supremaţiei Constituţiei.
Garantarea prin Constituţie a dreptului cetăţenilor de a sesiza în Curtea Constituţională legile şi hotărârile Parlamentului, hotărârile şi ordonanţele Guvernului, decretele Preşedintelui Republicii Moldova, va deveni în realitate un mecanism democratic, prin care alegătorii vor controla puterea, solicitând anularea legilor, hotărârilor, ordonanţelor şi decretelor adoptate nu în interesul statului, societăţii şi al cetăţenilor, ci în interesul celor de la putere, al oligarhiei politice şi economice.
