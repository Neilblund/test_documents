ALGEMENE INLEIDING.  1. Een ommezwaai in het sociaal-economisch beleid van het land zal voor de Christelijke Volkspartij in elk geval dienen ingeschreven te worden in het volgend regeerprogramma. Jarenlang werd deze fundamentele ombuiging gesaboteerd en tegengehouden met al de gevolgen vandien op de werkverschaffing, de begroting en de prestaties van onze nijverheid.  De C.V.P. wil deze catastrofale ontwikkeling stoppen. Zij wil de angst van miljoenen gewone mannen en vrouwen over hun toekomst omzetten in nieuwe hoop. De ontmoediging en de verlamming moeten doorbroken worden.  Zonder kentering ten goede in ons beleid wacht ons daarna een brutale daling van de levensstandaard die bovendien elkeen niet naar zijn draagkracht zal raken; de meest zwakken immers zullen het sterkst getroffen worden. Sociale beveiliging is alleen mogelijk mits economische wederopstanding.  De afloop van dit afglijden kan vermeden worden mits relatief geringe inleveringinspanning gedurende enkele jaren, rekening houdend althans met het uniek hoge welvaartspeil dat wij in het licht van de geschiedenis hebben bereikt. Door nu een weinig welvaart prijs te geven kan de basis worden gelegd voor nieuwe werkplaatsen en een nieuwe periode van voorspoed. Deze bereidheid is bij de bevolking aanwezig indien althans de lasten rechtvaardig worden gespreid.  De C.V.P wenst de burgers niet voor te liegen.  De enen zeggen dat alleen de Staat boven zijn stand leeft maar de overheidsuitgaven omvatten lonen en wedden in het onderwijs en andere openbare diensten, toelagen aan de gezinnen (kinderbijslagen, gezondheidszorgen, pensioenen, enz...), toelagen aan bedrijven (rentesubsidies enz...). Sommigen willen de indruk wekken dat bezuinigingen de burgers niet treffen. Niets is minder waar.  Anderen beweren dat bepaalde inkomensgroepen of de andere gemeenschap moet inleveren en dat het merendeel van de burgers kan ontsnappen aan matiging van bezuiniging. Elkeen zal naar zijn inkomen moeten bijdragen maar de toestand is zodanig ongunstig dat allen - behalve de minst bedeelden - een inspanning zullen moeten opbrengen indien wij, in het doel willen slagen dat de C.V.P. zich stelt: tegen het einde van de eeuw de levensstandaard nogmaals met 50 % verbeteren.  Ons land is niet verloren wanneer beroep wordt gedaan op het gezond verstand en de werkijver van onze mensen.  De C.V.P. wil de belichaming zijn van dit groot ongeduld om te breken met vastgeroeste toestanden en van de roep naar verandering en vernieuwing. De partij zal haar beginselen en haar programma laten voorgaan omdat de burgers dit van ons verwachten en omdat het de enige weg is uit de chaos waarin sommigen ons land gestort hebben.  De C.V.P. wenst een nieuw contract aan te gaan met de Vlaamse Gemeenschap om zoals na de Bevrijding en in 1958 de bouwmeesters te zijn van een huis waarin werk is voor zijn bewoners en waarin het goed is om te leven.  2. De Christen-democraten sluiten immers het nauwst aan met wat leeft bij de Vlamingen en bij de nieuwe waarden die herontdekt worden.  Stellen wij vandaag niet vast dat de jonge mensen verlangen naar een wereld op mensenmaat, naar de kleine leefgemeenschappen, veraf van de naamloosheid van de moderne samenleving?  Het gezin wordt opnieuw erkend als de wortel van mens en maatschappij. Op de ontreddering van het gezin kan geen stabiele en levenskrachtige samenleving worden gebouwd die vertrouwen heeft in de toekomst.  De kleine en middelgrote ondernemingen blijken het best weerstand te hebben geboden aan de economische crisis.  De christen-democratische beginselen hebben altijd gesteld dat op een hoger bestuursniveau niet mag beslist en uitgevoerd worden wat op een lager kan geschieden. De bureaucratisering en politisering dreigen de zo moeizaam opgebouwde welvaartstaat in diskrediet te brengen. De veelvuldigheid van de overheidstaken maakt dat de beslissingen zo moeizaam tot stand komen. Het land vraagt dat het geregeerd wordt en dat de burgers zich erbij betrokken voelen.  Het socialisme stelt alleen de nivellering en verstaatsing voor, het liberalisme eigenbelang en egoïsme.  De christen-democraten willen een samengaan van verantwoordelijkheid waarin zoveel mogelijk elkeen instaat voor zijn eigen daden maar waarin de meest zwakken onder ons kunnen rekenen op de solidariteit van allen. Daarom verdedigen wij de minst kansrijke en minst bedeelde gezinnen. Daarom verdedigen wij het eigen initiatief in het onderwijs, de cultuur, het welzijnswerk en in het bedrijfsleven.  De christen-democraten pleiten sinds bijna veertig jaar voor het eigen huis, voor de landelijke omgeving. Vandaag zijn zij het best geplaatst om te spreken over een nauwer contact tussen mens en natuur.  De christen-democraten putten vertrouwen in hun eigen boodschap en komen zonder aarzelen op voor hun identiteit. Zij spreken voor Vlaanderen en voor de toekomst van de opkomende generatie.  l. DE WEG NAAR DE ECONOMISCHE WEDEROPSTANDING.  Een buitengewone ingreep.  Een sterke regering.  Voor alles werk verschaffen.  A. Algemene strategie: een inspanning vandaag voor morgen meer werk.  Alle economische gegevens met name werkloosheid, begroting, uitvoer, rentetarieven enz... wijzen uit dat, indien geen buitengewone operatie wordt ingezet, onze economie binnen enige tijd het breekpunt dreigt te bereiken vanaf waarde spiraal van afbraak van werkgelegenheid en welvaart op gang zal komen.  De C.V.P. stelt dat door de volgende regering en het parlement een samenhangend geheel van maatregelen moet worden goedgekeurd. Hiertoe moet de regering de nodige ruimte krijgen om op alle bestuursniveaus de nodige wijzigingen aan te brengen in alle domeinen, aan alle wettelijke, reglementaire, administratieve, statutaire, conventionele en tarifaire bepalingen teneinde de toegekende begrotingsenveloppen niet te overschrijden. De regering moet kunnen regeren. Een stuksgewijze aanpak is tot mislukken gedoemd. Dit soort beleid moet het vertrouwen van de burger in de goede werking van onze democratische instellingen herstellen. Alleen op deze wijze zal het vertrouwen van het buitenland en de vreemde investeerders in ons land teruggewonnen worden.  Het uiteindelijk doel van een nieuwe economische aanpak is de werkverschaffing opnieuw op gang te brengen, voornamelijk in de nijverheid. Het belangrijkste instrument hiertoe is het versterken van onze ondernemingen. Een land kan niet voorspoedig zijn als zijn bedrijven arm zijn.  Dit vergt een fundamentele herschikking van de nationale uitgaven en het nationaal inkomen. België moet opnieuw een land worden van concurrentiekrachtige uitvoer. Vandaag is immers het verschil tussen wat ingevoerd en uitgevoerd, wat verbruikt en wat voortgebracht wordt zo groot geworden, dat wij in het buitenland moeten lenen en goud- en deviezenreserves afbouwen om de invoer van grondstoffen en van levensnoodzakelijke goederen te kunnen financieren. Alleen een exportgeleide groei biedt nog een uitweg voor ons land.  Wil onze uitvoer concurrentiekrachtig zijn, moeten alle kosten - energie, rente, loon- en sociale kosten, distributiemarges - maximaal beheerst worden.  De C.V.P. durft stellen dat in deze omstandigheden alleen de koopkracht van de minst bedeelden volledig kan gewaarborgd worden; de verdeling van de lasten van het crisisbeleid dient rechtvaardig te geschieden met het gezinsinkomen als maatstaf voor de draagkracht. Naast de inlevering moeten er evenwel selectieve stimuleringsmaatregelen staan in diverse sectoren (bouw, toerisme en vooral K. M.O., land- en tuinbouw) opdat de werkgelegenheid maximaal beveiligd wordt in het kader van een onvermijdelijk saneringsbeleid.  Een volgehouden  jarenlange  inspanning.  Maximale kostendrukking.  Meer doen voor uitvoer en nieuwe arbeidsscheppende investeringen betekent ook in een eerste fase minder voor verbruik van particulieren en overheid.  Eens het economisch herstel op gang gekomen, komt na enkele jaren opnieuw ruimte vrij voor een verhoging van de levensstandaard.  Inspanningen tot inkomensbeheersing worden geleverd derwijze zelfs dat in 1982 de inkomens (boven index) nauwelijks zullen aangroeien. De sociaal-economische toestand is echter dermate verslechterd dat er meer nodig is om een verdere aftakeling van de tewerkstelling te vermijden.  De C.V.P. wenst de burgers de waarheid te zeggen. Zelfs een doortastend nieuw sociaal-economisch beleid zal echter niet het eerste jaar resultaten afwerpen inzake b.v. werkgelegenheid. In elk geval dus zullen de inspanningen jarenlang moeten aangehouden worden. Het alternatief van een trage verbetering is echter een brutale aftakeling van werk en welvaart.  B. Herstel van het evenwicht van onze betalingen met het buitenland.  Een land kan niet blijvend boven zijn stand of onder zijn mogelijkheden leven ten opzichte van het buitenland. De huidige toestand is onhoudbaar voor degenen die in ons land wensen te beleggen of te investeren. In zo'n economie worden geen nieuwe werkplaatsen geschapen.  1. Bevorderen van de uitvoer: minder kosten, meer afzet, meer werk.  a. Essentieel is het herstel van het concurrentievermogen van onze bedrijven. Meer en meer zaken ontsnappen ons op de buitenlandse markten en op de eigen markt moeten wij het steeds vaker afleggen tegen buitenlandse producten  Alle kostenelementen moeten gedrukt worden. Het is dus onhoudbaar dat bepaalde kostenbestanddelen van de productie blijvend hoger zouden liggen dan het gemiddelde van deze bestanddelen in de ons omringende landen die tevens onze concurrenten zijn.  a) Financiële lasten.  Een daling van de rentetarieven in het buitenland en, op nationaal vlak, een terugdringen van het globaal begrotingstekort van de overheid en van het deficit van onze handels- en dienstenbalans met het buitenland, zijn alleen in staat tot een drastische vermindering van de financiële lasten.  Een zeker terugdringen hiervan is mogelijk door een volkomen nieuwe wijze van stimuleren van risicodragend kapitaal b.v. door aan de belastingplichtigen die intekenen op een kapitaalsverhoging of die een nieuw bedrijf oprichten dezelfde voordelen toe te kennen als deze aan de zgn. crisisstaatslening (juni 1981) met name de vrijstelling van de personenbelasting (met uitzondering van de inning van de roerende voorheffing) en de vrijstelling van de successierechten en schenkingsrechten gedurende 10 jaar.  b) Fiscale lasten.  De reeds geleverde inspanningen tot verbetering van het fiscaal klimaat voor investeringen moeten verder worden gezet. Voor het aanslagjaar 1981 werden aldus voor 17 mil. belastingverlagingen doorgevoerd. Investeringen vormen immers de onmisbare hefboom voor toekomstige arbeidsplaatsen.  De belastingvrije investeringsreserve zal van 30 tot 50% worden opgevoerd zodat de helft van de gereserveerde winst fiscaal wordt vrijgesteld mits herinvestering. Op deze wijze zal België zelfs een voorsprong verwerven t.o.v. andere Europese landen en wordt ons land opnieuw fiscaal aantrekkelijk.  Ter bestrijding van de werkloosheid in sommige structureel zwaar getroffen streken zal een regeling van totale vrijstelling in de vennootschapsbelasting  worden overwogen voor bedrijven die nieuwe arbeidsplaatsen scheppen in het kader van een bijzondere overeenkomst met de overheid. Dit bestaat in Ierland en in West-Berlijn. Dit moet ook bij ons mogelijk zijn.  Op deze wijze zullen de belastingvoordelen verleend worden naargelang de omvang van de investeringen en van zijn weerslag op de tewerkstelling.  Tegelijkertijd zullen een aantal economisch inefficiënte maatregelen zgn. ter bevordering van de investeringen worden afgeschaft.  De wetten op de economische expansie op 1959 en 1970 zullen worden omgevormd zodat automatische belastingteruggave mogelijk wordt in geval van investering. Op die wijze weet de investeerder van bij het begin over welke steun hij zal beschikken ver af van de lokettenpolitiek van vandaag. Speciale toeslagen kunnen worden ingevoerd voor energiebesparingen, kleinschaligheid en voor het scheppen van nieuwe arbeidsplaatsen.  c) Energiekosten.  De elektriciteitstarieven voor het industrieverbruik moeten versneld verlaagd worden dooreen onmiddellijke toepassing van de verwachte prijsdalingen teweeggebracht door het in gebruik stellen van twee nieuwe kerncentrales.  Het programmacontract-petroleum met de petroleumnijverheid zal worden herzien teneinde tot een evenwichtiger prijsvorming te komen.  d) Loonkosten, prijs- en inkomensbeheersing.  De beheersing van de loonkosten dient in elk geval gesteld in een algemeen beleid van inkomstenmatiging waarbij alle sociale geledingen een gelijkmatige inspanning leveren en waarbij elkeen naar zijn draagkracht bijdraagt.  De C.V.P. beschouwt het in februari 1981 tot stand gekomen centraal akkoord als een belangrijke bijdrage tot de kostenbeheersing; in 1982 zullen de' lonen boven index nauwelijks groeien. De regering zal de sociale partners oproepen dit akkoord nog verder te verlengen, in het kader van een breed gesprek over het herstel van onze economie en de werkverschaffing.  De vermindering van de patronale sociale lasten (1981), gaande tot 25 % voor de arbeiders, was eveneens een wezenlijk element van kostendekking. Deze inspanning zal voortgezet worden en uitgebreid.  De C.V.P. is fundamenteel gehecht aan het beginsel van koppeling van lonen, wedden en sociale vergoedingen aan de index van consumptieprijzen,  welke trouwens een correcte weergave dient te zijn van de kosten van levensonderhoud. Alleen in het kader van een globaal beleid in wezen gericht op de tewerkstelling kunnen tijdelijk de toepassingsmodaliteiten van de indexkoppeling aangepast worden, rekening houdend evenwel met de volledige vrijwaring van de koopkracht van de minst bedeelden en mits een rechtvaardige spreiding van de inspanningen.  De prijzenpolitiek zal erover waken dat de loonmatiging een maximale weerslag heeft op de prijzen. Een actief beleid inzake de bepaling van de marges zal worden gevoerd. Een nieuwe wet op het mededingingsbeleid dat het economisch machtsmisbruik, kartel af spraken en buitensporige distributie- en winstmarges moet tegengaan is noodzakelijk.  De bestaande wettelijke instrumenten ter beheersing van de inkomens, andere dan de lonen, wedden en sociale vergoedingen, dienen te worden versterkt derwijze dat alle inkomensgroepen gelijkmatig inleveren.  In elk geval dient de opbrengst van deze matiging bij te dragen tot de verbetering van de concurrentiepositie van de bedrijven en de werkgelegenheid.  In het raam van een grotere doorzichtigheid van het bedrijfsbeheer zal de regering erover dienen te waken dat de ondernemingsraden of de syndicale delegaties worden ingelicht over de resultaten van deze inlevering op het gebied van concurrentievermogen, werkgelegenheid, prijzen en investeringen.  Mobilisatie voor een exportgeleide groei.  b. Een specifieke politiek inzake buitenlandse handel kan alleen efficiënt zijn wanneer zij gedragen is door een doortastend algemeen economisch beleid en door een gebundelde actie op internationaal vlak, waarbij alle ministeries met internationale uitstraling (Buitenlandse Zaken, Buitenlandse Handel, Ontwikkelingssamenwerking, Landbouw, Economische Zaken e.a.) en geheel ons diplomatencorps gemobiliseerd worden. De Vlaamse belangen moeten in de Belgische Dienst voor Buitenlandse Handel aan bod kunnen komen overeenkomstig onze uitvoerprestaties (70 % van de nationale export); de dienst zelf zal moeten blijk geven zowel van een groter dynamisme in o.m. het informeren van de bedrijven als van commerciële ingesteldheid.  De C.V.P. beschikt over een gedetailleerd geheel van voorstellen uitgewerkt ter bevordering van de buitenlandse handel die een alternatief kunnen vormen voor het relanceplan van de huidige minister van Buitenlandse Handel, niet gericht op meeruitgaven voor de begroting of op het opzetten van nieuwe overheidsinstellingen. Ons land moet een agressieve verkooppolitiek voeren vooral op de nieuwe markten.  2. Beheersing van de invoer. Eindelijk een energiebeleid voeren.  Ons land is veel meer dan de ons omringende landen afhankelijk van ingevoerde energie en het heeft terzake een grote achterstand inzake politiek.  De cijfers inzake verwezenlijkte energiebesparingen wijzen dit duidelijk aan. De C.V.P. moet opnieuw haar stempel drukken op dit beleid in een volgende regering.  Volgende stappen moeten worden gezet:  - het rationele energieverbruik komt op de eerste plaats:  minderverbruik zonder verlies aan welvaart; dit kan mits normen en aanmoediging in de bouw, de industrie, de overheid en de particulieren.  - steenkool wordt opnieuw belangrijk. Daarom moet onze Limburgse steenkool gevaloriseerd worden. Bovendien moet een aankoop- en invoerbeleid gevoerd worden in nauwe samenwerking met het nationaal havenbeleid.  - tot de overgang naar nieuwe energiebronnen blijft kernenergie onvermijdelijk. De taak van de overheid bestaat er in te waken over de veiligheid van de reactoren, het verwerken van het afval en het wedergebruik van de splijtstoffen.  - recuperatie zowel van energie en grondstoffen zal geleidelijk in belang toenemen.  De C.V.P. pleit voor het op gang brengen van afvalrecycling het gebruik van afvalwarmte, het aanboren van aardwarmte en het toepassen van stadsverwarming;  Europese  maatregelen voor invoer textiel, auto's e.a..  - de vervangende energiebronnen van de toekomst moeten vanaf nu worden ontwikkeld vnl. in internationaal verband.  De C.V.P. wil een gecoördineerd beleid met maximale inschakeling van het bestaande potentieel. Het S.C.K. (Mol) zal zich volledig dienen in te zetten voor dienstverlening en ontwikkeling op het gebied van energie, milieubescherming en industrie.  De C.V.P. wil het energiebeleid inschakelen in een algeheel herstelbeleid ter bevordering van de werkgelegenheid in eigen land en van industriële innovatie.  In Europees verband zou de Belgische regering een tijdelijke stabilisatie kunnen bepleiten van het marktaandeel van ingevoerde producten voor die goederen waar de sectoren (b.v. textiel en kleding, auto's) in volle omschakeling zijn aan de gewijzigde marktomstandigheden op wereldvlak.  Vooral minder overheidsuitgaven.  C. Gezond maken van onze openbare financiën.  Het begrotingstekort van de centrale overheid, de gemeente en provincies en de sociale zekerheid heeft een dergelijke omvang bereikt dat het een loden gewicht vormt voor onze economie en de werkverschaffing. De hoge rentetarieven en het peil van fiscale en parafiscale druk verzwaren immers de bedrijfskosten, remmen de arbeidsinspanning en scheppen een soort ondergrondse economie waarin zwart werk met zwart geld betaald wordt.  Het rechttrekken van deze toestand vergt de toepassing van twee beginselen:  - drastische ingreep in de overheidsbestedingen door het stellen van prioriteiten; alle overheidsuitgaven - met uitzondering van de interesten op de Rijksschuld - moeten trager groeien dan de consumptieprijzen.  - de groei van de Staatsschuld dient drastisch beperkt te worden door het tekort van de overheid per jaar met 1,5 a 2 % van het B.N.P. te verlagen. Na vier jaar wordt dan opnieuw de toestand van vóór de tweede olieschok bereikt.  Overal besparingen. Strijd tegen de bestedingsfraude  Inzake de uitgaven zullen volgende maatregelen doorgevoerd worden:  - personeelsstop in geheel de publieke sector gekoppeld aan een verruiming van de mobiliteit; afschaffen van overbodig geworden overheidsinstellingen.  - halvering van de ministeriële kabinetten.  - beperking van de cumul van openbare ambten.  - beperkingen van vergoedingen en zitpenningen voor politieke mandaten en in overheidsinstellingen.  - een diepgaande saneringspolitiek in alle sectoren en bedrijven in moeilijkheden die genieten van overheidssteun.  de sterkste schouders dienen ook hier de zwaarste lasten te dragen.  - geen nieuwe initiatieven meer voor autowegen, ziekenhuizen, sport- en cultuurcentra; meer in het algemeen dient het opzetten van nieuwe infrastructuurwerken onderworpen aan een kosten-batenanalyse.  - versterken van het kostenbeginsel voor openbare diensten. De autonomie van de openbare instellingen dient zodanig versterkt dat de vrijheid tot tariefzetting, ontlening, aanwerving en afvloeiing maximaal dient hersteld. De invloed van de voogdijminister zal drastisch ingekrompen worden. De toegekende begrotingsenveloppe aan deze instellingen zal evenwel onherroepelijk zijn.  - beperking van de stijging van het provincie- en gemeentefonds tot de norm voor de stijging van het geheel van de overheidsuitgaven; de spaarzame gemeenten kunnen echter niet langer bestraft worden bij de vergeldingscriteria van het Gemeentefonds  Herziening van de wetten op het O.C.M.W. teneinde ook hier de financiële verantwoordelijkheid te herstellen bij het beheer van de diensten en instellingen die zij organiseert.  - een grotere selectiviteit bij de sociale uitkeringen dient concreet verwezenlijkt te worden, niet zozeer door voor sommigen de uitkeringen te beperken of af te schaffen, of door bepaalde categorieën van personen uit te sluiten aan de hand van inkomensplafonds, maar door beperking van cumulatie, begrenzing van de vervangingsuitkeringen, gelijke fiscale behandeling van beroepsinkomens, vervangingsinkomens en andere inkomens en strengere toepassing van de wetgeving om het oneigenlijk gebruik en misbruik tegen te gaan.  De overheidsbegroting moet een doorlopende opdracht zijn gedurende geheel het jaar en geen improvisatie bij het begin en in het midden van het jaar. Elke begrotingspost zal worden nagetrokken op zijn sociale en economische nuttigheid. Bij publieke investeringen zal telkens een kosten-batenanalyse gevoegd worden.  De financiële verantwoordelijkheid van ministeries, publieke beheerders, overheidsinstellingen, beheerscomités, gewesten en gemeenschappen, scholen, ziekenhuizen, universiteiten, overheidsbedrijven enz. dient te worden ingevoerd. Op deze wijze zal slecht beheer en verspilling automatisch kunnen worden gesanctioneerd.  De nieuwe regering zal de nodige maatregelen treffen opdat de doelstellingen van de ontwerpbegroting 1982 zouden gerealiseerd worden met name een lopend tekort van 200 mil. F. vooropgesteld door de Europese Commissie en de Hoge Raad van Financiën.  Rechtvaardigheid en eenvoud bij belastingheffing.  In het kader van de gezondmaking van 's lands economie en financiën is een sterker optreden tegen fiscale en sociale fraude meer dan ooit vereist.  De structuren en de werkmethodes van de betrokken administraties moeten daartoe grondig worden herzien.  Een grote inspanning dient te worden geleverd voor de systematische opsporing van alle vormen van sluikwerk, ook in het bedrijfsleven.  Maatregelen zijn vereist om bewuste fraude en misbruiken eindelijk snel en afdoend gerechtelijk te bestraffen.  Een grotere vereenvoudiging en rechtvaardigheid in de personenbelasting zal tot stand worden gebracht door een fundamentele hervorming van dit stelsel. De draagkracht overeenkomstig het aantal personen ten laste in het gezin dient hierbij het leidend beginsel te zijn. Dit stelsel moet geleidelijk worden doorgevoerd, te beginnen reeds voor de inkomens van 1982.  D. Aanpassing van ons industrieel apparaat.  Geen verstaatsing maar herwinnen van normale bedrijfsrendabiliteit.  In het zog van de  technologische  vooruitgang.  Een noodzakelijke voorwaarde voor de industriële vernieuwing en het scheppen van werkplaatsen is het herstel van de concurrentiekracht en de bedrijfsrendabiliteit.  Hiertoe draagt een doorgedreven beleid van algemene kostenverlaging (zie hoger het best bij).  De C.V.P. verzet zich tegen het oprichten van nieuwe overheidsinstellingen en fondsen in het kader van de industriële politiek. Een kritische evaluatie is noodzakelijk over de economische efficiëntie van een aantal tot nog toe genomen initiatieven.  Ons land en vooral Vlaanderen wordt beschouwd als uitzonderlijk presterend inzake fundamenteel wetenschappelijk onderzoek. Inzake industriële toepassing loopt België achter op Europa en ons continent op de Verenigde Staten en Japan. Deze achterstand moet ingehaald worden.  Het ontwikkelen van nieuwe producten vereist een verdere inspanning voor economisch gericht wetenschappelijk onderzoek (door een herverdeling van budgettaire kredieten voor research) en een betere samenwerking tussen universiteiten en de nijverheid inzake het valoriseren van onderzoeksresultaten, door het verder steunen van „technologie makelaars" zoals INNOVI.  Industriële samenwerkingscontracten dienen tot stand gebracht met -buitenlandse ondernemingen, die met hun producten een bepaald aandeel van de Belgische consumptie hebben verworven; het doel is in België produceren in plaats van in te voeren.  Overheidssteun in dienst van toekomstige leefbaarheid.  De gewestelijke en nationale investeringsmaatschappijen en  het Fonds voor Industriële Vernieuwing zouden verplicht kunnen worden een belangrijk deel van hun middelen te beleggen in hoogtechnologische activiteiten in het kader van het nieuw industrieel beleid.  De vermindering van de fiscale druk voor investeringen - die de C.V.P. voorstaat - is van groot belang als aantrekkingsmiddel voor research-intensieve bed rijven, waarvoor immers de loonkosten minder doorslaggevend zijn.  In het kader van het openbaar investeringsprogramma zal een substantieel bedrag worden vrijgemaakt voor activiteiten in toekomstgerichte sectoren en spitstechnologie (o.m. telecommunicatie, milieusanering, recyclage).  Overheidsbestellingen zijn een instrument bij uitstek om de nationale nijverheid de kans te geven nieuwe technologieën en producten uit te testen teneinde deze op de buitenlandse markten naderhand te kunnen verkopen; ons land hanteert dit instrument onvoldoende. De toekenning van overheidsbestellingen dient te geschieden op basis van objectieve economische maatstaven en niet "volgens politieke keuzen; bij de compensatiebestellingen" moeten alle gewesten op een volwaardige manier aan bod kunnen komen; dit geldt o.m. voor de Vlaamse bedrijven in de luchtvaartindustrie.  Ten behoeve van bedrijven met problemen dient onverwijld een wet op het beheer met bijstand goedgekeurd te worden en dient de wetgeving op het faillissement te worden geactualiseerd.  De hulp aan de verscheidene sectoren in nood dient te geschieden in strikt economisch verantwoorde voorwaarden, zonder derhalve de concurrentieverhoudingen te vervalsen.  In deze sectoren dient de productiviteit verhoogd en het management verbeterd zodat de budgettaire inspanning maximaal gedrukt wordt.  Zo is de hulp aan de staalnijverheid minstens gebonden aan de twintig voorwaarden vervat in de regeringsvoorstellen van 15 mei. Alle voorwaarden moeten met gelijke tred vervuld worden inzake financiële herstructurering, sociale sanering, inkomensmatiging, bestemming commerciële winsten, gelijkwaardige behandeling van voornamelijk Vlaamse staalbedrijven.  De steun aan de staalnijverheid kan in geen geval de budgettaire enveloppen overschrijden beschreven in het staalplan.  Eventueel nieuwe richtlijnen van de E.E.G. dienen in elk geval te worden nageleefd.  De doelstellingen van het plan voor textiel en kleding dienen te worden nageleefd. De door de Europese Commissie opgelegde wijziging ervan mag in geen geval staatsinmenging in het bedrijfsbeleid meebrengen.  De omvang van de overheidssteun toegekend aan Vlaamse bedrijven dient overeen te komen met het relatief aandeel van onze bedrijven in de nationale productie van textiel en kleding.  In de scheepsbouw zal de nieuwe Minister van Economische Zaken onmiddellijk werk moeten maken van het herstructureringsplan dat reeds sinds het einde van 1978 is aangekondigd.  In het kader van dat plan zijn maatregelen vereist om de exportmarkt opnieuw binnen het bereik van onze scheepswerven te brengen. De samenwerking tussen de werven en de steun van de Staat moeten de basis leggen voor een beleid dat gericht is op de lange termijn en op de Belgische aanwezigheid in programma's van hoge technologische waarde.  E. Pact van solidaire groei, vooral met de armste landen.  Een wereldwerkgelegenheidsplan.  De tewerkstelling in eigen land zou het best gediend worden door een wereldwerkgelegenheidsplan. Een nieuwe dynamiek in de wereldhandel zou ontstaan door een overdracht van koopkracht en kapitaal van de industrielanden en de olieproducerende landen naar de Derde Wereld. Op deze wijze zouden voor onze nijverheid nieuwe onontgonnen markten opengaan die op termijn hetzelfde hefboomeffect zullen hebben als eertijds de Europese Gemeenschap uit wiens oprichting Vlaanderen meer voordeel heeft gehaald dan de andere Europese landen.  De eerste bijdrage tot een dergelijk pact is het realiseren van de internationale verbintenissen inzake ontwikkelingssamenwerking.  F. Selectieve stimuleringsmaatregelen.  Het terugschroeven van het overheidstekort en de inkomensbeheersing hebben in een eerste fase onvermijdelijk een inkrimpende weerslag op de economische bedrijvigheid.  Het is inderdaad maar naarmate de positieve weerslag van de sanering zich aftekent met name versteviging van ons marktaandeel in de internationale handel, herstel van het vertrouwen van eigen en buitenlandse investeerders enz., dat wij ons kunnen verwachten aan een duurzame herleving van onze economie, in elk geval bij een nieuwe groei van de wereldhandel.  In afwachting van deze gunstige gevolgen zal de weerslag van deze noodzakelijke versoberingmaatregelen zoveel mogelijk opgevangen worden door een selectief aanmoedigen van de binnenlandse vraag die rechtstreeks een minimum ongunstige invoer van goederen meebrengen en in sommige sectoren zelfs de uitvoer van deviezen beletten.  De kleine en middelgrote ondernemingen troef van de Vlaamse economie.  Onder stuwing van de Christelijke Volkspartij kwam in 1978 het K.M.O.-plan tot stand dat een spectaculaire stijging uitlokte van het midden- en klein bedrijf.  In 1981 werd een verlaging van de sociale bijdragen doorgevoerd voor de kleinste ondernemingen, een belastingvrijstelling verleend van 100.000 F per nieuwe arbeidsplaats, de tewerkstellingspremies eveneens opgetrokken tot 100.000 F.  Voor elke nieuwe aangetrokken werknemer en de jonge zelfstandigen aangemoedigd door een premie voor eerste vestiging en verhoging rentetoelagen bij investeringen. De totale begrotingsinspanning bedraagt meer dan 5 mil. F.  Bovendien genieten de K.M.O. van de ontlasting voor 25 %van de sociale lasten voor werklieden.  De C.V.P. wil echter nog verder gaan. Volgende punten zullen in het regeerprogramma dienen voor te komen:  - Verdere aanmoediging van jongeren en werklozen om zich als zelfstandige te vestigen door aanpassing van het bedrag o.m. in functie van het bedrag aan investeringen; koppeling van de toekenning van de premie aan de geleverde inspanning inzake beroepsopleiding; de premie mag niet bij het belastbaar inkomen worden gevoegd.  - Herziening van de faillissementswetgeving zodat een te goeder trouw in faling gestelde ondermeer niet ai zijn privé-goederen ziet verloren gaan. Dit is sociaal en menselijk Onverantwoord.  - Rationalisering door een groepering van bepaalde gemeenschappelijke activiteiten.  De beperkte omvang van de K.M.O. bemoeilijken hun actiemogelijkheden op het vlak van onderzoek, marktprospectie, commercialisering en beheer.  Een oplossing voor deze problemen kan gevonden worden in een zekere vorm van samenwerking hetzij in de schoot van een gemeenschappelijke onderneming, hetzij volgens andere formules.  - Vereenvoudiging van de administratieve formaliteiten.  De tot dusver ondernomen activiteiten hebben vooralsnog de verwachte resultaten niet opgeleverd; aan de werkgroep belast met het onderzoek naar vereenvoudiging moet meer armslag worden gegeven; de uiteindelijke beslissing zou uiteindelijk door een daartoe opgericht Interministerieel Comité moeten worden getroffen; de Minister van Middenstand zou de mogelijkheid moeten krijgen bij het Parlement verslag uit te brengen bij weigering of uitblijven van een beslissing.  - Fiscale vereenvoudiging en ontlasting.  Een vereenvoudiging van de controleprocedures en van de op K.M.O.'s toepasbare belastingstelsels is noodzakelijk, door een aanpassing van het forfaitair stelsel en van het aanrekenen van verwijlintresten, door een fiscale regeling voor het sociaal passief bij nieuwe aanwervingen, door een wijziging van het stelsel van voorafbetaling.  - Bescherming van ondernemingen die schuldeiser zijn in hoofde van de overheid.  - Hulp voor technologische vernieuwing, door o.m. stimulering van de oprichting van technologische en innoverende K.M.O. door een stelsel van beheersbegeleiding en financieringsverschaffing.  Land- en tuinbouw en de C.V.P.: een duurzaam bondgenootschap.  De C.V.P. zal haar actie ten voordele van de land- en tuinbouw verder zetten om de voedselvoorziening en de tewerkstelling in de land- en tuinbouw te vrijwaren, de inkomensvorming van de gezinsbedrijven te beveiligen en hun bestaanskansen te verbeteren. Om deze doelstellingen te bereiken zal het land- en tuinbouwbeleid prioritair gericht moeten zijn op:  - Een verbeterde selectieve steunverlening via het Landbouwinvesteringsfonds aan de ontwikkeling van gezinsbedrijven en een verhoging van de installatiehulp aan jonge boeren.  - Het wegwerken van concurrentievervalsende maatregelen die het verkeer in land- en tuinbouwproducten binnen de E.E.G.-lidstaten verstoren. Dit behelst ondermeer de afbouw van de preferentiële Nederlandse aardgastarieven, de harmonisatie van de dierkeuring en van het gebruik van beschermingsmiddelen, het afschaffen van de ongelijke investeringsmiddelen, het afschaffen van de ongelijke investeringssteun en het gelijkschakelen van het BTW-tarief in de sierteelt.  - De uitwerking van soepele oplossingen op het vlak van de arbeidswetgeving en van de sociale zekerheid door gelegenheidshulp en seizoenwerk.  - De beveiliging van de bedrijfszekerheid door de optimale aanwending van de agrarische gebieden, door verbetering van de pachtwetgeving, door bescherming van het familiebedrijf, door het vrijwaren van de exploitatie- en teeltvrijheid, door het voorkomen van braakliggende gronden en van bebossing in de landbouwzones en door een vernieuwde aanpak van de cultuurtechnische inrichting van het landbouwgebied.  Te dien einde moet de behandeling van de C.V.P.-wetsvoorstellen tot wijziging van de pachtwet, van de C.V.P.-wetsvoorstellen ter bescherming van de familiebedrijven en ter bevordering van de landbouw en van het C.V.P.  wetsvoorstel betreffende de vestiging van industriële veeteeltbedrijven bespoedigd worden. Tevens is een aanpassing van het veldwetboek en een herziening van het ontwerp van decreet tot bescherming van de landschappen noodzakelijk.  - Het bevorderen van de energiebesparing in de land- en tuinbouw door het operationeel maken en bestendigen van de bestaande voorstellen.  - Drukking van de bedrijfskosten en kwaliteitsverbetering van land- en tuinbouwproducten door aanmoediging van ondermeer veeteeltverenigingen, verbonden voor veeziektebestrijding, proeftuinen, onderlinge bedrijfshulp en vaste bedrijfsverzorging, door intensieve bestrijding van schadelijke dierziekten en door afdoende preventie van en controle op residuen en ziekten.  - Bevordering van de afzet door o.m. de snelle goedkeuring van het wetsontwerp op de afzetfondsen, de verbetering van de exportstructuren, het helpen opvangen van exportrisico's, de strikte toepassing van de communautaire preferenties,  De zeevisserij vernieuwen.  De maatregelen voor de bouw zo snel mogelijk uitvoeren.  Het toerisme verdere impulsen geven.  het verbeteren van de kwaliteit en het wegwerken van concurrentievervalsende maatregelen.  Voor de zeevisserij moet een beleid gevoerd worden dat ingaat tegen de stagnatie van de vloot. Met nieuwe middelen moet een stuwing gegeven worden om aan de bestendige behoefte van vernieuwing te voldoen. De leefbaarheid van onze bedrijven moet op internationaal vlak met hardnekkigheid verdedigd worden.  De meest diepgaande crisis die de bouwsector sinds tientallen jaren kent is hoofdzakelijk het gevolg van het gebrek aan vertrouwen in de toekomst van de kandidaat-bouwers. In afwachting van rentedalingen worden ondersteunde acties ondernomen.  Op de Ronde Tafelconferentie over de bouwsector (juli 1981) werd tussen regering en sociale partners overeenstemming bereikt over een aantal maatregelen ter stimulering van de bouwsector in het algemeen en van de nieuwbouw in het bijzonder met name:  - een verhoging van de BTW-teruggave zodat de feitelijke belasting wordt teruggebracht van 17 % naar 8,75 %.  - een verhoging van de rentetoelage, ingesteld door de Vlaamse deel regering, tot 5 % gedurende 5 jaar.  - een uitbreiding van het openbaar investeringsprogramma. Deze maatregelen dienen zo vlug mogelijk uitgevoerd door de nieuwe regering.  Op het structureel vlak dient de meerwaardebelasting op bouwgronden aangepast, zodat hier opnieuw rechtszekerheid ontstaat. Verder dienen maatregelen getroffen gericht op de verscheidene kostprijsbepalende elementen van een woning (zie verder over huisvestingsbeleid).  De nodige juridische middelen moeten worden aangewend om onze aannemers op voet van gelijkheid te plaatsen met hun concurrenten in E.E.G.-verband.  De C.V.P. is ten zeerste bezorgd om de financiële toestand van het Fonds voor Bestaanszekerheid van de werknemers in de sector; maximale inspanningen dienen hierbij geleverd ter gezondmaking.  Het tekort op de toerismebalans met het buitenland is reeds opgelopen tot 40 mil. zodat een plan zich opdringt om het toerisme in eigen land te stimuleren. De C.V.P.zal hieraan in het voorjaar van 1982 een congres wijden.  Onder impuls van de C.V.P. werd reeds het zegelrecht op de huur van appartementen afgeschaft, de BTW op logiesverstrekking verlaagd van 16 naar 6 %, de hotelpremies aanzienlijk verhoogd, zodat mede hierdoor 1981 een zeer geslaagd seizoen werd.  Nieuwe impulsen zijn nodig voor de promotie van onze toeristische plaatsen in binnen- en buitenland, het opzetten van vakantiespreiding; het bevorderen van nieuwe vormen van toerisme (bos- en watertoerisme); een herzien van de voorwaarden tot investeringssteun in de sector; de modernisering van infrastructuur en logies, coördinatie van de verschillende diensten en departementen.  De overheid moet ook een actief beleid voeren ten behoeve van de bevolkingsgroepen die nog niet deelnemen aan het toerisme.  Toerisme heeft eveneens een groot sociaal-cultureel belang, en dient daarom aanzien als een aspect van de permanente vorming.  G. De onmiddellijke nood aan tewerkstelling lenigen.  Voor 80.000 werklozen werk in derde arbeidscircuit.  Een herziening van B.T.K-, stages, premies,...  Voorrang voor de laaggeschoolden, langdurig werklozen.  Eén derde arbeidscircuit.  Tewerkstellingspremies afschaffen.  Ook al hopen wij, via een krachtig beleid, op een herstel van onze economische toestand, met positieve resultaten op het stuk van werkgelegenheid, dan nog staan wij de komende jaren voor een ernstige aangroei van het aantal nieuwkomers, t.t.z. vele jongeren en ook vrouwen die voor het eerst een job zoeken.  Gelet op deze ontwikkeling, blijft een specifieke actie vanwege de overheid om de onmiddellijke nood te lenigen, noodzakelijk.  Daarom wil de C.V.P. dat via een bijzonder tewerkstellingsprogramma 80.000 bijkomende arbeidsplaatsen worden geschapen, voornamelijk gericht op langdurig en structureel werklozen.  Het huidige programma tot opslorping van de werkloosheid, met o.m. het bijzonder tijdelijk kader, de stages van jongeren, de aanpassings- en wederaanpassingspremies,... is aan een grondige herziening toe.  De lager geschoolde, langdurig werklozen die ouder zijn dan 30 jaar, komen weinig aan bod in deze tewerkstellingsmaatregelen, hoewel zij toch 40 % van het aantal werklozen vertegenwoordigen.  De kansen op tewerkstelling van deze categorie zijn miniem. Het zijn deze werklozen die bijzondere aandacht en voorrang moeten krijgen bij' de bijzondere tewerkstellingsmaatregelen. Voor de jongeren dient het stagesysteem verder gezet.  Wij blijven voorstander van één enkel derde arbeidscircuit, waarin het bijzonder tijdelijke kader en de tewerkstelling van werklozen door de overheid in opgenomen zijn, en dat uitsluitend of hoofdzakelijk gericht is op structureel werklozen.  De harmonisering van beide stelsels zal bovendien financiële ruimte vrijmaken om aanzienlijk meer werklozen in te schakelen. Om deze harmonisatie mogelijk te maken dienen bepaalde initiatieven inzake B.T.K. herzien.  De C.V.P. is van oordeel dat het stelsel van de tewerkstellingspremies het gestelde doel niet bereikt en dat het derhalve moet worden afgeschaft. Geheel het C.V.P.-herstelprogramma staat in dienst van de werkverschaffing.  Tewerkstelling in de  overheidssector  reorganiseren.  Tewerkstelling in de gezondheids- en welzijnssector activeren.  Intensivering van de beroepsopleiding.  Meer werkplaatsen door meer deeltijdse arbeid.  Werklozen die in het buitenland wensen te gaan werken moeten daartoe een ernstige kans krijgen; daarom stellen wij voor een reis- en installatiepremie in te voeren voor werklozen die werk vinden in het buitenland.  De tewerkstelling in de overheidssector moet dringend worden genormaliseerd. Vele vacante plaatsen worden bezet door B.T.K.-ers en tewerkgestelde werklozen. Dit ontwricht de administratie en heeft discriminatie tussen statuten en willekeur bij aanwerving tot gevolg. Overigens gaat deze praktijk in tegen de eigenlijke bedoeling van de bijzondere tewerkstellingsmaatregelen.  Zoals dit reeds voor de aanwerving van het personeel van de centrale overheid het geval is, dient ook de leeftijdsgrens voor aanwerving in de ondergeschikte besturen te worden opgetrokken tot 50 jaar.  In de gezondheids- en welzijnssector zijn nog tal van tewerkstellingsmogelijkheden. Daarom mogen deze sectoren niet langer uitgesloten worden van de voordelen en mogelijkheden, voorzien bij de bijzondere tewerkstellingsmaatregelen.  Veruit het grootste deel van de werkloze bevolking heeft een lage scholingsgraad. Opmerkelijk is dan ook dat het aantal werklozen die in beroepsopleiding bij de R.V.A. zijn, erg klein is in vergelijking met het totaal aantal werklozen. De R.V.A. moet haar inspanningen op dit gebied intensiveren door de verscheidenheid aan opleidingsmogelijkheden te verhogen en het accent te leggen op korte opleidingen tot beroepen waar effectieve vraag naar is.  De bedoeling is de beroepsopleiding voor werklozen te veralgemenen. Een betere aanwending van de beschikbare middelen en het beroep doen op werkloze leerkrachten zal toelaten een ruimere groep werklozen te bereiken.  Het weigeren of aannemen van een aangeboden beroepsopleiding is tevens een element van werkwilligheid.  Van de mogelijkheden tot opleiding binnen de onderneming wordt onvoldoende gebruik gemaakt. Nochtans zijn de kansen tot definitieve aanwerving hier het grootst.  Ook de samensmelting van de wetgevingen betreffende de sociale promotie en de kredieturen tot een wet op het educatief verlof, zal ten goede komen aan tal van werknemers die om diverse sociale of familiale redenen of omwille van hun leeftijd geen langdurige vorming hebben kunnen genieten.  Rekening houdend met de toekomstige evolutie van de tewerkstellingsmogelijkheden is het wenselijk maatregelen te nemen die de verdeling van de beschikbare arbeid mogelijk maken.  Deze herverdeling die kadert in een beleid van sociale vooruitgang, moet gepaard gaan met een soepeler arbeidsorganisatie om voor bijkomende tewerkstelling ruimte te kunnen scheppen o.m. de versoepeling van de overgang naar de pensioengerechtigde leeftijd, afschaffing van cumul en  overuren, mogelijkheden tot tijdelijke onderbreking van de beroepsloopbaan.  Iedere werknemer die het verkiest, zowel in de private als in de openbare sector zou het recht moeten hebben om op zijn verzoek deeltijds te werken; dit maakt een aantal nieuwe arbeidsplaatsen vrij voor personen die thans werkzoekende zijn. Eventueel zou men een premie kunnen toekennen aan degenen die parttime willen werken en die vervangen worden door een werkloze.  In ziekenhuizen, onderwijs, openbare en private sector kan bovendien de deeltijdse arbeid versneld worden toegepast.  Hiertoe dienen de eventuele wettelijke hinderpalen die een soepele toepassing van de sociale wetgeving in de weg staan, te worden weggewerkt.  In Europees verband dient verder gestreefd naar een vermindering van de werktijd. Deze inspanningen dienen rekening te houden met de politiek tot herstel van de bedrijfsrendabiliteit.  H. Het economisch leven democratiseren.  Een grotere doorzichtigheid en democratisering is in periodes van inlevering door de werknemers rechtvaardiger dan ooit. Bovendien wordt hierdoor de mogelijkheid geboden om tot een grotere betrokkenheid te komen van de diverse leden van de ondernemingsgemeenschap tot de toekomst van het bedrijf.  De in opeenvolgende regeerakkoorden voorziene initiatieven moeten zo snel mogelijk worden toegepast:  - beter toepassing van de bepalingen over informatie aan ondernemingsraden.  - bijzondere informatie aan ondernemingsraad of syndicale delegatie over de aanwending van de opbrengst van de inkomensmatiging.  - invoering van een sociaal jaarverslag in de ondernemingen met een ondernemingsraad.  - hervorming van het bedrijfsrevisoraat.  - grotere doorzichtigheid en democratisering van de grote ondernemingen, overeenkomstig de C.V.P.-congresbesluiten terzake.  - het eigen karakter van de problemen van het kaderpersoneel kunnen in een eerste fase worden opgevangen door het veralgemeend invoeren van gesplitste kiescolleges voor de ondernemingsraad.  II. IEDERS KANSEN GAAF HOUDEN.  Een eerste voorwaarde om de betaling van de pensioenen, de werkloosheidsuitkeringen, de kinderbijslagen, enz... te waarborgen, is het herstel van de economische activiteit en de werkgelegenheid.  Sociale beveiliging is immers alleen mogelijk mits economische wederopstanding.  Om het noodzakelijk herstel een kans te geven moet op alle gebieden zuinig en oordeelkundig met het geld worden omgesprongen... ook in het sociaal beleid. De sociale uitkeringen moeten bij voorrang gericht worden op de gezinnen waar de noden het grootst zijn.  Een essentiële vereiste om het welzijnsbeleid uit te dragen en te verwezenlijken is het behoud van het privé-initiatief. De vrije instellingen en organisaties hebben een belangrijke en niet te vervangen specifieke rol, dankzij hun pluralistische verschijningsvorm, hun efficiënte dienstverlening en kostprijs en hun sociale dynamiek.  A. NAAR EEN BESTAANSZEKERHEID VOOR IEDEREEN.  De Sociale Zekerheid is een van de belangrijkste verwezenlijkingen van onze welvaartstaat. Doch als de Sociale Zekerheid haar doel, namelijk bestaanszekerheid waarborgen aan de ganse bevolking, ook morgen nog tot een goed einde wil brengen, moet zij worden hervormd op basis van een vernieuwde solidariteit en een grotere rechtvaardigheid.  Meer dan ooit moet de Sociale Zekerheid het Instrument bij uitstek zijn om de armoede uit te bannen en om aan de zwakste groepen van onze bevolking een degelijk bestaansminimum te verzekeren.  Zulke hervorming geschiedt niet van vandaag op morgen. Zij moet geleidelijk tot stand gebracht worden, in respect en in continuïteit met wat tot nog toe verworven werd.  Het doel van de Sociale Zekerheid.  Het doel van de Sociale Zekerheid is aan de bevolking financiële bestaanszekerheid verschaffen in het raam van een modern welzijnsbeleid. Daarom moet de Sociale Zekerheid gebaseerd zijn op twee fundamentele pijlers: zij moet een minimum levensstandaard voor iedereen waarborgen en zoveel mogelijk de bereikte levensstandaard althans binnen bepaalde grenzen, vrijwaren.  De Sociale Zekerheid moet dus zowel een solidariteitssysteem als een verzekeringssysteem zijn.  De wens om via de Sociale Zekerheid een minimumlevensstandaard voor iedereen te waarborgen, moet gerealiseerd worden door in de verschillende stelsels behoorlijke minima te voorzien, alsmede door de verdere uitbouw van een sluitende sociale bijstandsregeling.  Bestaansminimum verbeteren.  Beveiliging van de sociale zekerheid is prioritair.  Naar een grotere doelmatigheid en selectiviteit.  Naar een grotere gelijkvormigheid.  In dit verband stelt de C.V.P. dat het bestaansminimum voor eenieder die geen of onvoldoende inkomsten heeft om menswaardig te leven, verder moet gewaarborgd en verbeterd worden.  De prioriteit die wij aan dit laatste objectief wensen te geven, mag evenwel niet tot gevolg hebben dat de Sociale Zekerheid de impuls tot arbeid zou wegnemen.  De beveiliging van de Sociale Zekerheid moet één van de prioritaire doelstellingen zijn.  De wet van 29 juni 1981 houdende algemene beginselen van de Sociale Zekerheid voor werknemers bevat twee hoofdbeginselen daaromtrent die zo vlug mogelijk moeten gerealiseerd worden. Enerzijds de solidariteitsstelling dat de bijdragelast op het volledige loon dient berekend te worden, anderzijds de idee dat de lasten tussen de kapitaals- en de arbeidsintensieve ondernemingen beter dienen gespreid te worden. Zulke betere spreiding van de sociale lasten zal onbetwistbaar een aanmoediging zijn van de tewerkstelling.  Even belangrijk is de vereiste van het financieel evenwicht voor elk van de regelingen in de Sociale Zekerheid. Dit evenwicht moet bereikt worden door een beheersing van de uitgaven, gesteund op een betere selectiviteit en een vernieuwde economische en sociale doelmatigheid van de sociale prestaties.  Deze grotere doelmatigheid dient in de eerste plaats bereikt door een herschikking en een betere aanwending van de bestaande middelen, ten voordele van de huishoudens die het meer nodig hebben.  Een grotere selectiviteit dient concreet verwezenlijkt te worden niet zozeer door sommige uitkeringen te beperken of af te schaffen, of door bepaalde categorieën van personen uit te sluiten aan de hand van inkomensplafonds, maar door beperking van cumulatie, begrenzing van de vervangingsuitkeringen, gelijke fiscale behandeling van beroepsinkomens, vervangingsinkomens en andere inkomens en strengere toepassing van de wetgeving om het oneigenlijk gebruik en misbruik tegen te gaan.  De C.V.P. is voorstander van een grotere inhoudelijke gelijkvormigheid van de verschillende sociale zekerheidsstelsels, zijnde deze van werknemers, zelfstandigen en overheidspersoneel.  Afzonderlijke structuren voor de drie beroepscategorieën worden best behouden, omdat zij beter inspelen op de specifieke noden van elk van de beroepsgroepen.  Wij streven vooral harmonisatie na tussen de toekenningsvoorwaarden en de berekeningswijze van de prestaties, tussen de gehanteerde basisnoties zoals gezinshoofd, persoon ten laste, arbeidsongeschiktheid, enz.  Wij zijn de mening toegedaan dat deze harmonisatie van essentieel belang is, en dat, eens een grotere harmonisatie op inhoudelijk vlak gerealiseerd zal zijn, de verscheidene structuur per beroepsgroep niet meer als hinderlijk zal worden ervaren.  Behoud van een  gemengde  financiering.  Een gezinsgerichte Sociale Zekerheid.  Naar grotere vereenvoudiging.  Wij blijven voorstander van een gemengd financieringssysteem met enerzijds bijdragen van werknemers en werkgevers, of zelfstandigen, en anderzijds een tussenkomst van de overheid. Deze financieringswijze biedt de meeste waarborg voor een zekere, efficiënte en evenwichtige financiering van de onderscheiden uitkeringen, voor het behoud van het paritair beheer, de verantwoordelijkheid en het toezicht van alle betrokkenen, en inzake de duidelijkheid en de doorzichtigheid van de uiteindelijke lastenverdeling.  Wel is het nodig de verdeling van wat door de Staat en wat door de werkgevers en werknemers of zelfstandigen gefinancierd wordt, duidelijker en logischer te ordenen. Daartoe moet de financiële tussenkomst van de overheid vastgesteld worden op grond van duidelijke, vaste en objectieve criteria.  Boni's mogen niet automatisch overgedragen worden van de ene sector naar de andere, zoniet vervalt elke beheersverantwoordelijkheid. De opbrengst van de globale bijdrageheffing moet over de verschillende sectoren verdeeld worden volgens verdeelsleutels, die evenwel, in functie van de omstandigheden, periodiek kunnen worden herzien.  De mogelijkheid om in beperkte mate deze verdeelsleutels aan te passen aan de behoeften van sommige sectoren zou toelaten sectoren in moeilijkheden te helpen met het overschot van andere sectoren.  Het recht op uitkeringen is een individueel recht. Bij de vaststelling van de bedragen dezer uitkeringen, moet evenwel rekening gehouden worden met de gezinssituatie. In afnemende orde: gerechtigden met personen ten laste, alleenwonende gerechtigden, samen- of inwonende gerechtigden zonder personen ten laste.  Zolang de fiscaliteit niet wordt hervormd in functie van het gezin, is het fiscaal belasten van de kinderbijslagen voor ons onaanvaardbaar. Dit fiscaal belasten zou immers de grote gezinnen benadelen.  Voor bepaalde risico's moet een eigen sociaal zekerheidsstatuut uitgewerkt worden voor de thuisblijvende ouder alsmede voor personen die wegens gezinstaken gedurende langere tijd aan beroepsactiviteiten verzaakt hebben.  Wij zijn tevens voorstander van een gelijke behandeling tussen man en vrouw. Dit houdt in dat er gelijkheid en wederkerigheid van rechten tussen man en vrouw moet komen, en dat het begrip „gezinshoofd" moet worden herzien.  De organisatie en de bediening van de Sociale Zekerheid moet radicaal herzien worden in de zin van vereenvoudiging, coördinatie en betere dienstverlening.  De aan de burger opgelegde administratieve formaliteiten en bewijslasten moeten tot het strikt noodzakelijke beperkt worden.  Behoud van het privé-initiatief.  Alle sociale zekerheidsgegevens moeten per persoon verzameld worden in een centrale databank, toegankelijk zowel voor de publieke diensten als voor de sociale organisaties die bij de uitvoering van de Sociale Zekerheid betrokken zijn.  Naast een centralisatie van de gegevens moet de bediening van de Sociale Zekerheid gedecentraliseerd worden, m.a.w. de bediening moet zo dicht mogelijk bij de bevolking kunnen gebeuren. Dit geldt zowel voor sectoren waar sociale organisaties zich met deze taak gelasten als voor de openbare instellingen.  De vrije instellingen of organisaties vormen een wezenlijk element in de opbouw van het sociale zekerheidssysteem en spelen, vooral in onze samenleving, op stuk van bediening van de Sociale Zekerheid, een belangrijke en niet te vervangen specifieke rol, t.g.v. hun pluralistische verschijningsvorm, hun efficiëntie inzake dienstverlening en kostprijs en hun sociale dynamiek.  Het behouden van het privé-initiatief bij de werking van de Sociale Zekerheid is een essentiële garantie voor haar voortbestaan.  Een samenleving waar kinderen welkom zijn.  B. PRIORITEIT VOOR HET GEZIN EN HET KIND.  De inspanningen die tot nu toe werden gedaan ten voordele van de gezinnen, willen we niet miskennen... maar ze zijn onvoldoende. Een betere maatschappij, waar rechtvaardigheid, welzijn en geluk worden nagestreefd, moet absolute voorrang geven aan het gezin. Zeker in crisistijd is dit fundamenteel, omdat het gezin juist de belangrijkste waarborg voor bestaanszekerheid, welstand en geluk vormt.  Voor de C.V.P. is het gezinsbeleid een wezenlijk bestanddeel van elk beleid.  De waarde van het gezin in onze samenleving  Het gezin is en blijft de kern van onze samenleving, waar alle gezinsleden zich met gelijke kansen moeten kunnen ontplooien.  Het gezin is tevens het meest geschikte milieu voor de  opvoeding van de kinderen.  Een gezinsbeleid kan niet apart worden behandeld. Het moet  aan bod komen in de verschillende domeinen van het  overheidsbeleid en kaderen in een globaal en dynamisch  welzijnsbeleid.  Een eerste voorwaarde tot het „hebben van kinderen" is dat het gezin zich als gezin in onze samenleving „goed" voelt. Er moet een klimaat geschapen worden waarin het kind gewenst en aanvaard is, en waar het ook voor de gezinnen mogelijk is kinderen te hebben.  Dit veronderstelt een positieve benadering van het verantwoord ouderschap. Dit wil zeggen niet zo weinig mogelijk kinderen, doch wel dat aantal kinderen waarvan men persoonlijk weet dat men ze een behoorlijke plaats in de samenleving kan verzekeren.  Gezinsvriendelijke belastingen.  Behoud van de kinderbijslagen.  Accent op grote gezinnen en gezinnen in moeilijkheden.  In een samenleving waar kinderen welkom zijn, is abortus geen aanvaardbaar middel voor geboorteregeling.  Het is onze plicht de wettelijke bescherming van het menselijk leven, met inbegrip van het leven van het verwekte, maar nog niet geboren kind te verzekeren.  Abortus moet vooral vermeden worden door inderdaad een klimaat te scheppen waarin elk kind gewenst en aanvaard is.  Dit veronderstelt een aantal maatregelen die erop gericht zijn het bewust en verantwoord ouderschap te bevorderen, de adoptiewetgeving te versoepelen, de nodige opvang te bieden voor alleenstaande moeders en de inspanningen inzake goede voorlichting, relatiebekwaamheid en voorbereiding op het huwelijk en op het gezinsleven te verbeteren.  Een van de belangrijkste elementen die ons laten zien in hoever men met het gezin rekening houdt, is wel de structuur van onze belastingen.  De decumulatie en de splitting, die sinds vorig jaar binnen bepaalde grenzen in voege zijn, hebben reeds een kleine verbetering gebracht aan het gezinsonvriendelijke karakter van ons belastingsstelsel.  De cumulatie en de splitting brengen wel ten dele een oplossing voor de man/vrouwrelatie, maarzij lossen het probleem van de bijkomende last van kinderen of andere personen niet op. Bovendien is het huidig systeem zeer complex en ondoorzichtig.  Daarom eist de C.V.P. dat zo snel mogelijk een globale hervorming van het stelsel van personenbelasting wordt voorgesteld.  De draagkracht overeenkomstig het aantal personen ten laste in het gezin, dient hierbij het leidend beginsel te zijn. Dit stelsel moet progressief kunnen doorgevoerd worden voor de inkomens van 1982.  Het doel van de kinderbijslag bestaat erin, ten behoeve van gezinnen met kinderen, een correctie aan te brengen op de verdeling van inkomens, zodanig dat daardoor gelijke kansen en ontplooiingsmogelijkheden voor de kinderen worden bevorderd.  Dit sluit in dat weliswaar voor de ouders een eigen financiële verantwoordelijkheid blijft bestaan voor de opvoeding van hun kinderen, maar tevens dat de welvaart van een gezin met kinderen niet daalt beneden een bepaald percentage van de welvaart van een gezin zonder kinderen met hetzelfde basisinkomen.  Wij pleiten ervoor, dat door een betere aanwending van de beschikbare middelen, een grotere inspanning zou geleverd worden ten gunste van de grotere gezinnen (3 kinderen en meer), alsmede ten gunste van gezinnen waar het inkomen ten gevolge van langdurige werkloosheid, ziekte en pensioen daalt.  De C.V.P. is beslist niet tegen goed bestudeerde en evenwichtige besparingsplannen, maar zal zich blijven verzetten tegen maatregelen waarbij gezinnen met kinderen meer zouden moeten inleveren dan de anderen.  C. EEN GOEDE GEZONDHEIDSZORG TEGEN EEN AANVAARDBARE PRIJS.  Behoud van het recht op gezondheidszorg.  Gezondheidsopvoeding en zelfverantwoordelijkheid.  Optimale aanwending van de middelen.  Een kwaliteitsverzorging, die open staat voor heel de bevolking, en dit binnen financieel aanvaardbare perken zowel voor de patiënt als voor de hele gemeenschap, blijft de hoofdbekommernis voor de C.V.P.  Om deze doelstelling te kunnen aanhouden, moet in de eerste plaats een duurzame oplossing gevonden worden voor het financiële evenwicht van de ziekteverzekering.  Er zal een ernstige inspanning moeten geleverd worden om de uitgaven binnen aanvaardbare perken te houden. Hierbij mag evenwel niet worden geraakt aan de essentiële rechten van toegang tot de gezondheidszorg. Wij wensen de gelijke toegang tot de gezondheidszorg voor iedereen te waarborgen. Ook het behoud van de thans verzekerde risico's binnen het verzekeringsstelsel is een essentiële voorwaarde om een kwaliteitsverzorging te kunnen aanbieden aan iedereen, en is tevens noodzakelijk om de opvang van de patiënt in eigen milieu, of met andere woorden „de eerstelijnsgezondheidszorg” te bevorderen.  In het beleid dient meer nadruk gelegd op de acties die ziekten voorkomen. Dit betekent dat men o.a. het leefmilieu, de huisvesting, de voeding, de recreatie, zodanig moet organiseren dat ze tot de gezondheid bijdragen.  Naast de inspanningen die gans de gemeenschap moet opnemen om ziekten te voorkomen, dient de burger zelf erover te waken een houding aan te nemen die zijn gezondheid nu én later bevordert, door o.a. een gezonde voeding, een gezonde ontspanning en goede leefgewoonten.  Eveneens dient hij een verantwoord ,en oordeelkundig gebruik van de gezondheidsvoorzieningen te maken. Hier is een belangrijke opdracht weggelegd voor de activiteiten rond gezondheidsopvoeding.  Bij het uitwerken van de ziekteverzekering dient erover gewaakt te worden dat de middelen zo efficiënt mogelijk besteed worden. Dit veronderstelt o.a. een ver doorgevoerde planning en coördinatie van de diverse gezondheidsvoorzieningen om tezelfdertijd aan de steeds evoluerende behoeften te beantwoorden en overinvesteringen, overdreven of verkeerd georiënteerd aanbod te vermijden. Slechts een evenwichtige planning en een kwantiteits- en kwaliteitscontrole kunnen een efficiënte besteding van de middelen waarborgen.  In dit verband dient ook het aantal zorgenverstrekkers doelmatig over het ganse land verspreid te zijn en dient hun aantal in functie te staan van de reële behoeften van de bevolking en deze niet overstijgen. Maatregelen dienen dringend genomen om het evenwicht te herstellen tussen het aanbod en de behoeften, terwijl een democratische toegang tot het beroep moet verzekerd blijven.  Uitbouw van eerstelijnsgezondheidszorg.  Orde van geneesheren.  De leefbaarheid van onze ziekenhuizen.  Vermindering van het aantal ziekenhuisbedden.  Alternatieve verzorgingsformules.  Wij opteren voor een betere uitbouw van de eerstelijnsgezondheidszorg.  Hierin dient de huisartsgeneeskunde een centrale plaats en spilfunctie in te nemen.  In samenwerking met andere eerstelijnshulpverleners en welzijnswerkers, zal men trachten de zieken zo lang mogelijk in eigen milieu op te vangen.  Deze andere aanpak veronderstelt wel een bijsturing in de opleiding van de huisartsen, waar meer aandacht zal moeten gaan naar psychosomatische en sociale problemen, naar gezondheidsopvoeding en -voorlichting, naar samenwerking met anderen.  Hiertoe is geen verlenging van de opleiding tot arts nodig, maar eerder een voortdurende bijscholing vanuit de praktijk.  De C.V.P. opteert voor een hervorming van de Orde van Geneesheren waarbij vooral de nadruk moet liggen op een meer democratisch en open karakter van haar werking en organisatie en waarbij tevens een zo hoog mogelijke kwaliteit bij de uitoefening van de geneeskunst wordt bevorderd, en de rechten van de patiënt worden beveiligd.  De ziekenhuizen zijn op enkele jaren tijd tot de belangrijkste sector in de ziekteverzekering uitgegroeid.  Haast 25 % van de globale uitgaven voor ziekteverzekering gaan naar de ziekenhuizen. Bovendien zijn zowat 100.000 mensen in die sector tewerkgesteld.  Ondanks de vele geldmiddelen die de ziekenhuissector opneemt, verkeren vele ziekenhuizen in financiële moeilijkheden, en zijn sommigen, vooral private ziekenhuizen, in hun voortbestaan bedreigd.  In de ziekenhuissector zijn dringend maatregelen nodig ten einde de twee fundamentele pijlers van onze visie op de gezondheidszorg veilig te stellen, te weten het vrije initiatief, en de derde betalerregeling.  De vermindering van het aantal bedden is een noodzaak, doch zij moet selectief gebeuren, rekening houdend met de diverse noden van de streek.  Op het bouwen van nieuwe ziekenhuizen moet een drastische rem worden gezet. Waar nieuwe bedden komen, moeten eventueel oude bedden worden gesloten.  De noodzakelijke vermindering van het aantal ziekenhuisbedden moet evenwel gepaard gaan met de uitbouw van alternatieve verzorgingsformules.  Zo snel mogelijk moet men werk maken van de omschakeling van ziekenhuisafdelingen tot verblijfdiensten voor de opname van zorgenbehoevende bejaarden. Tegelijkertijd moet men starten met de uitbouw van specifieke rust- en verzorgingstehuizen en diensten voor thuisverzorging, die toelaten het verblijf in een ziekenhuis in te korten of te voorkomen.  Een gezonder financieringswijze.  Inzake financiering van de ziekenhuiskosten dient gezocht naar een formule waarbij enerzijds de beheerders een werkelijke verantwoordelijkheid kunnen nemen en anderzijds een hoge kwaliteit van verzorging voor de zieke wordt gewaarborgd tegen een prijs die zowel voor de gemeenschap als voor de patiënt aanvaardbaar is.  Een veranderde maatschappij.  Vertrouwd milieu.  Betere huisvesting.  Bejaardenhulp en thuisverzorging.  D. DE ZELFSTANDIGHEID VAN DE BEJAARDEN RESPECTEREN.  Ons land telt thans ongeveer één miljoen zevenhonderdduizend bejaarden, wat 17 % van onze totale bevolking vertegenwoordigt. Meer dan de helft hiervan (56 %) woont in Vlaanderen.  Bijna 1/5 van onze bevolking.  Deze nuchtere cijfers bewijzen ons dat de bejaarden geen marginale groep vormen, maar haast 1/5 van onze bevolking uitmaken.  De C.V.P. vraagt dat het beleid een bijzondere aandacht aan de bejaarden besteedt. Onze bejaarden zijn immers, meer dan de actieve bevolking, slachtoffer van de crisis. Samen met langdurig werklozen en zieken, halen de bejaarden de hoogste scores in de groep van bestaansonzekere personen.  Ook ons veranderd maatschappijbeeld drukt zijn stempel op de leefwereld van de bejaarden. De grote familie, waar meerdere generaties samenleefden, bestaat haast niet meer.  Door het toenemend arbeiden van man en vrouw, komt er minder mogelijkheid, tijd en ruimte om bejaarde familieleden in gezinsverband op te vangen. Ook het onderling dienst- en hulpbetoon in de buurt of de wijk, is er sterk op achteruit gegaan. De bejaarden zijn meer en meer op zichzelf aangewezen.  Hoofdaccent van het bejaardenbeleid is het bevorderen van maatregelen die de bejaarde moeten toelaten zolang mogelijk zelfstandig en in zijn vertrouwd milieu te blijven. Voorde C.V.P. is dat een fundamenteel beleidsprincipe, omdat het de meest menselijke benadering is van de bejaardenzorg.  Een van de belangrijkste voorwaarden om zo lang als mogelijk in het vertrouwd milieu te kunnen blijven, is de kwaliteit van de woning.  Bijna 95 % van onze bejaarden zijn individueel gehuisvest. De overgrote meerderheid van de woningen waar onze bejaarden in wonen zijn echter onaangepast, voornamelijk op het stuk van sanitaire voorzieningen, verlichting en verluchting, verwarming en isolatie.  Een goed bejaardenbeleid veronderstelt een ernstige inspanning om de bestaande woningen te verbeteren.  Doch enkel de woning verbeteren zal niet altijd volstaan om de bejaarden een behoorlijke kans te geven zich in zijn milieu staande te houden. De sociale dienstverlening, die vooral de laatste jaren een gestadige uitbouw kent, moet de noodzakelijke aanvulling en hulp bieden aan de zelfstandigheid van de bejaarden.  Rust- en verzorgingstehuizen.  Beveiliging van inkomen.  Harmonisering.  Familiaal minimum.  Gezins- en bejaardenhulp en geïntegreerde thuisverzorging zijn daarom van wezenlijk belang.  Ondanks de budgettaire beperkingen moeten deze functies in stand gehouden en ontwikkeld worden, teneinde voortijdige opname in rustoorden te voorkomen.  Wat de bejaarden betreft, die niet of niet langer in de eigen thuis kunnen verzorgd worden, dient voorrang te worden gegeven aan rustoorden die tevens de functie van verzorgingstehuis kunnen aanbieden.  De prijzencontrole der bejaardentehuizen mag niet langer opgevat worden als deze der winstgevende ondernemingen; zij mag derhalve niet blijven behoren tot de bevoegdheden van het Departement van Economische Zaken, maar moet toegewezen worden aan de gemeenschappen, die het globale bejaardenbeleid onder hun bevoegdheid hebben.  Bijzondere aandacht zal moeten gaan naar de leefbaarheid van de private bejaardentehuizen, waarvan de meeste ernstige verliezen lijden, en sommigen zelfs met sluiting zijn bedreigd. Ook hier is de instandhouding van het private initiatief in het geding.  Het belangrijkste element van bestaanszekerheid voor de bejaarden is uiteraard hun inkomen, wat voor de meeste bejaarden hun pensioen betekent.  Als prioriteit stelt de C.V.P. dat de betaling van de pensioenen zowel vandaag als de komende jaren, moet worden verzekerd. Gezien de ernstige toestand van de financiële middelen, ook in de pensioensector, zal men de komende jaren zuinig en oordeelkundig met het geld moeten opspringen, doch het waarborgen van de pensioenen, vandaag en morgen, is voor ons een noodzaak.  De pensioenstelsels van werknemers, ambtenaren en zelfstandigen moeten geleidelijk geharmoniseerd worden, o.m. wat de voorwaarden tot het verkrijgen van het pensioen betreft. De spanning tussen hoge en lage pensioenen moet binnen elk stelsel tot een sociaal aanvaardbare. spanning worden teruggebracht.  De verscheidene stelsels van brugpensioen, die geleidelijk ontstaan zijn, maar ingewikkeld zijn en vaak ongelijke behandeling als gevolg hebben, zullen ongeacht hun juridische en financiële structuur geleidelijk geharmoniseerd worden. Daarnaast moet het mogelijk gemaakt worden geleidelijk over te gaan van volle werktijd tot volledige opruststelling; zulke overgangsregeling zal best door ondernemingsgewijze of sectoriele collectieve overeenkomsten binnen nationaal overeengekomen grenzen tot stand kunnen gebracht worden.  In elk van de pensioenstelsels moet een behoorlijk minimum pensioen worden gewaarborgd per huishouden, rekening houdend met eventuele andere vervangings- of beroepsinkomens in het gezin.  Naast een behoorlijk minimum moeten de pensioenen ook worden begrensd. Er dient een maximumbedrag te worden voorzien voor elk der pensioenstelsels, alsmede bij cumulatie van meerdere pensoenen.  Rekening houdend met het principe van gelijkheid opteren wij voor een gelijke pensioenleeftijd voor mannen en vrouwen en wensen wij dat het gezinspensioen ook kan gevestigd worden in hoofde van de beroepsactiviteit van de vrouw.  Begrenzing van de hoge pensioenen  Gelijke behandeling tussen man en vrouw  Aanpassing van de deeltijdse arbeid.  Het pensioenstelsel der zelfstandigen.  Inspanningen sterk toegenomen.  Coördinatie en vereenvoudiging.  De berekening van de pensioenen in de openbare sector dient onverwijld te worden aangepast aan de deeltijdse arbeid.  Voor het pensioenstelsel der zelfstandigen werden vrij recent enkele belangrijke resultaten bereikt.  Het gecumuleerd tekort van 30 miljard werd door de staat overgenomen gekoppeld aan de voorwaarde dat het structureel tekort wordt weggewerkt door bijkomende inspanningen vanwege de zelfstandigen.  Daarnaast is ook de mogelijkheid geopend om vanaf 1982 bij middel van belastingvrije bijdragen een vrij aanvullend pensioen te vestigen.  EEN GEHANDICAPTENBELEID GERICHT OP SOCIALE INTEGRATIE.  De hoofd bekommernis van de gehandicaptenzorg is de sociale integratie: de betrokkenheid van elke mens, dus ook van de gehandicapte in het sociale leven zou gelijk moeten zijn.  Dat betekent dat de gehandicapten worden aanvaard zoals ze zijn en zoveel als mogelijk kunnen worden ingeschakeld in de schoolse opleiding, in het productieproces in heel het sociale en culturele leven.  De laatste jaren zijn de inspanningen ten gunste van de gehandicapten sterk toegenomen.  Jaarlijks worden ruim 40 miljard aan de gehandicaptenzorg besteed. Daarvan worden 11 miljard als tegemoetkomingen verstrekt en gaat9,5 miljard naar de instellingen voor medische, sociale en pedagogische zorg voor gehandicapten. Voor de komende jaren wil de C.V.P. in eerste instantie de gedane inspanningen handhaven en verdedigen. Daarnaast wensen wij echter ook een kwalitatieve verbetering op drie vlakken, te weten:  - de toegang tot de diverse voorzieningen.  - de preventie en de begeleiding.  - de harmonisatie van de tegemoetkomingen.  De grote verscheidenheid van toelagen, tegemoetkomingen en voorzieningen voor mindervalide personen alsook het groot aantal diensten en instellingen die elk met een deel van het beleid zijn belast, zijn elementen die de integratie van de mindervalide personen in onze samenleving bemoeilijken.  De preventie verbeteren.  Revalidatie ruimer interpreteren.  De dagelijkse.  leefsituatie  verbeteren.  De coördinatie en de harmonisering van het gehandicaptenbeleid is daarom een dringende noodzaak voorde onmiddellijke toekomst.  De toegang tot de verschillende soorten voorzieningen moet worden vereenvoudigd: de gehandicapte moet zonder tientallen omwegen datgene krijgen waarop hij recht heeft.  Het basisdossier, op te maken door een specifieke dienst is hiertoe het middel.  In een beleid dat aanvaardt dat er gehandicapte personen met noden leven, mag ook niet voorbijgegaan aan het feit dat inspanningen dienen geleverd te worden om handicaps te vermijden. Het gehandicaptenbeleid zou zichzelf overbodig moeten maken.  Een eerste vorm van preventie bestaat erin rechtstreeks in te grijpen om handicaps tegen te gaan. Door de werking van het genetisch onderzoek en de begeleiding van huwelijkspartners te stimuleren kunnen bepaalde handicaps voorkomen worden. Ook de continue bestrijding van alcoholisme is een element van preventie.  Naast het vroegtijdig opsporen van handicaps ligt de preventieve actie eveneens in het vroegtijdig begeleiden van gehandicapte personen.  De revalidatie van gehandicapte personen is een volgend facet van het te voeren beleid.  Men zou revalidatie zo ruim mogelijk moeten interpreteren. Ten eerste wil dit zeggen dat men aanvaardt dat revalidatietechnieken niet voorbehouden dienen te blijven om mensen opnieuw op de arbeidsmarkt te brengen. Ook personen die gedwongen zijn thuis te blijven en nooit meer arbeidsgeschikt zullen zijn hebben recht op alle mogelijke steun om hun leven zo comfortabel mogelijk door te brengen.  Vervolgens dient men met een ruime revalidatiepolitiek eveneens te verstaan dat in bepaalde gevallen niet alleen de gehandicapte dient gerevalideerd, maar dat een revalidatieproces sterk kan gedetermineerd worden door de omgeving van de betrokkenen. Dit wil zeggen dat de revalidatieteams met deze gegevenheid moeten kunnen rekening houden.  Een belangrijk accent in het beleid t.a.v. gehandicapten is het wonen en leven van de zorg behoevende gehandicapte personen.  Waar mogelijk dient men ervoor te ijveren dat deze personen buiten instellingsverband kunnen opgevangen worden.  Als ondersteuning van de gezinnen en alleenstaanden, die personen opnemen, dienen maatregelen genomen om de financiële lasten zoveel mogelijk te compenseren.  Een gezinsvriendelijk belastingssysteem bijvoorbeeld dient zo ruim geïnterpreteerd dat de opvang van niet-familieleden ook ten dele gecompenseerd wordt door belastingsvoordelen.  De arbeidsmarkt openstellen.  Harmonisatie van de tegemoetkomingen aan mindervalide personen.  Bepaalde gehandicapte personen dienen en kunnen opgevangen worden in gezinnen die door een plaatsingsdienst daartoe bijgestaan worden.  Deze vorm van opvang dient sterk te worden aangemoedigd. Het betreft immers een unieke vorm van dienstverlening door de combinatie van een professioneel begeleidingsteam, het vrijwilligersgezin en de gehandicapte persoon.  Het zelfstandig wonen van gehandicapte personen, in 't bijzonder fysisch motorisch gehandicapten maar ook bepaalde mentaal gehandicapte personen hangt in sterke mate af van de aanwezigheid van de nodige hulp voor bepaalde dagelijkse taken. Daarom moet ernaar gestreefd worden de bestaande dienstverlening (gezins- en bejaardenhulp, verpleegster, kinesisten, poetsdienst, enz.) te optimaliseren.  Een belangrijk middel tot sociale integratie is de arbeid en de tewerkstelling.  Op dit vlak blijven wij ijveren om de gehandicapte meer kansen te geven in privé-bed rijven. Ook in het kader van het specifiek tewerkstellingsbeleid van de overheid (B.T.K. en dergelijke) moeten gehandicapten aan bod kunnen komen.  De beschermde werkplaats moet zowel de tewerkstelling van mindervalide personen beogen als de revalidatie.  Zij heeft een sociale opdracht en een verwijzingsfunctie naar het normaal arbeidsmilieu.  Voor mindervalide volwassenen dient de inkomensverwerving op twee uitgangspunten te steunen:  - enerzijds een basisinkomen, rekening houdend met de onmogelijkheid, gezien de arbeidsongeschiktheid die uit de handicap voortvloeit, op eigen kracht een inkomen te verwerven.  - anderzijds een vergoeding voor meeruitgaven nodig tot deelname aan het maatschappelijk leven, die het gevolg zijn van de handicap.  De vergoeding die het basisinkomen moet verschaffen is een gevolg van een evaluatie van de arbeidsongeschiktheid, en van een onderzoek naar de bestaansmiddelen.  Bij de meerkostenvergoeding is de evaluatie gebaseerd op de kost van het wegwerken van hindernissen die een normale participatie aan het maatschappelijk leven in de weg staan, en van het voldoen aan specifieke behoeften ontstaan uit de handicap, en die niet gedekt zijn door het basisinkomen.  Deze vergoeding dient in ruime categorieën geëvalueerd en op forfaitaire basis betaald. Zij mag niet afhankelijk zijn van een onderzoek naar het inkomen.  Het al dan niet recht hebben op het basisinkomen mag geen invloed hebben op het bekomen van de meerkostenvergoeding.  De gehandicapte kan daarnaast blijven beroep doen op voorzieningen en prestaties die te zijnen behoeve in de diverse stelsels van de sociale zekerheid of van andere reglementeringen zijn opgenomen.  De verlengde kinderbijslag zou als apart systeem best opgeheven worden en geïntegreerd in het stelsel van de meerkosten vergoed ing.  Het spreekt vanzelf dat het stelsel van de verhoogde kinderbijslag voor mindervalide kinderen van toepassing blijft.  Gehandicapten die langdurig in een instelling verblijven, dienen over een minimum aan eigen bestaansmiddelen te kunnen beschikken. Bij het bepalen van dit minimum bedrag moet rekening gehouden worden met de menselijke waardigheid van de gehandicapte zelf en met zijn behoeften en mogelijkheden inzake deelname aan het maatschappelijk leven.  Het spreekt vanzelf dat rekening moet worden gehouden met de gezinsbehoeften wanneer de opgenomen gehandicapte de kostwinner is.  F. GELIJKE KANSEN VOOR MAN EN VROUW.  De C.V.P. wil dat de inspanningen om de vrouw in alle aspecten van het sociale leven op voet van gelijkheid te behandelen, verder gezet worden. Iedere vorm van discriminatie op grond van het geslacht, zowel in de wetten als in de dagelijkse werkelijkheid, moet worden ongedaan gemaakt.  Man en vrouw moeten de kans krijgen om in het familiaal, professioneel en sociaal leven dezelfde taken te vervullen.  Volgende punten worden vooropgesteld:  - het principe van gelijk loon voor gelijkwaardig werk dient nauwkeurig in de praktijk te worden toegepast.  - de gelijke behandeling van mannen en vrouwen in het arbeidsleven werd reeds wettelijk vastgelegd. De C.V.P. wenst dat de uitvoering van deze wet onverwijld wordt verder gezet. Een systematische controle van de arbeidsinspectie is noodzakelijk.  - alhoewel op het gebied van de gelijkheid manvrouw in de sociale zekerheid reeds heel wat gepresteerd is, moeten de nog bestaande verschillen zo snel mogelijk worden weggewerkt.  - het onderwijs moet beter afgestemd zijn op de voorbereiding van jongens en meisjes op een evenwaardige taak in de samenleving. Om gelijke kansen te waarborgen, ongeacht de sociale herkomst en de sekse, moeten de inspanningen om coëducatie te bereiken, versneld worden op alle niveaus en in alle vormen van het onderwijs. De invoering van de coëducatie in een school dient te geschieden in overleg met alle leden van de coëducatieve gemeenschap.  - tweedekans-mogelijkheden inzake vorming en onderwijs moeten openstaan voor mannen en vrouwen die een onaangepaste opleiding kregen en/of tijdelijk hun werk onderbraken.  Integratie:  een dringende noodzaak.  via een strikte immigratiestop.  via het onderwijs.  via het taalonderricht.  via soepeler naturalisatie.  via betere coördinatie van het beleid.  G. MIGRANTEN: WEDERZIJDS BEGRIP EN RESPECT VIA EEN VOLWAARDIG INTEGRATIEBELEID.  De aanwezigheid van migranten maakt voorgoed deel uit van het beeld van onze samenleving. De opkomende generaties migrantenjongeren wensen zich blijvend in ons land te vestigen.  Evenals aan onze jongeren moet hen een toekomstperspectief bij ons geboden worden. Integratie is daartoe een noodzakelijke voorwaarde. Dit zal zowel vanwege de migranten als vanwege het beleid en de eigen bevolking ongetwijfeld inspanningen vragen.  Om deze integratie te bevorderen, is het noodzakelijk:  - de huidige immigratiestop (1974) strikt toe te passen. Nieuwe inwijkelingen kunnen immers het huidige integratieproces sterk verstoren. Illegale inwijking dient bestreden, o.m. door sterkere controle op en strengere sanctionering van illegale tewerkstelling van migranten.  - dringende maatregelen te nemen op onderwijsvlak:  • Onderwijs dat er op gericht is de integratie te bevorderen, moet zodanig worden georganiseerd dat de migrantenkinderen, net zoals onze kinderen volwaardige kansen krijgen.  Hiertoe moet o.a. een evenwichtige en aangepaste uitbreiding van het EG-piloot-experiment, zoals dit thans loopt in Genk en Maasmechelen spoedig worden gerealiseerd.  De uitvoering van de EG-richtlijn van 25 juli 1977 inzake onderwijs van kinderen van migrerende werknemers dient dringend gerealiseerd te worden.  • Voor de volwassen migranten dient het taalonderricht geïntensiveerd.  - een versoepeling door te voeren inzake voorwaarde en procedure voor naturalisatie;  - de verschillende aspecten van het integratiebeleid beter te coördineren en programmeren. De maatregelen inzake onderwijs, huisvesting, gezondheidszorg, beroepsopleiding, e.d. moeten op elkaar afgestemd worden, en stapsgewijze worden doorgevoerd.  Daadwerkelijke integratie betekent ook meer politieke inschakeling in het lokale beleid. Dit o.a. via meer effectieve inspraak voor de gemeentelijke adviesraden voor migranten.  Meer effectieve inspraak in het lokale beleid  Brussel Hoofdstad  In Brussel Hoofdstad vergt het integratiebeleid een geëigende intensieve aanpak omwille enerzijds van de talrijke aanwezigheid van migranten aldaar en anderzijds omwille van de specifieke verhouding van de twee volksgemeenschappen.  III. EEN CHRISTEN-DEMOCRATISCHE POLITIEK VOOR ONDERWIJS, CULTUUR EN JEUGDWERKING.  De huidige crisis, met de hoge werkloosheid van jongeren als dramatisch gevolg is niet enkel van economische aard; de ontreddering op geestelijk en sociaal-economisch gebied treft vooral de jongste generatie. Geheel het JET-plan van de Christelijke Volkspartij staat in het teken van het geven van nieuwe kansen aan de jeugd. Indien er geen ommezwaai komt in het beleid zullen zij de belangrijkste slachtoffers worden.  Vooral echter in crisistijd heeft het onderwijs en het sociaal-culturele werk een onvervreemdbare opdracht in de vorming en verantwoordelijkheidszin van de jongeren en ontwikkeling naar een soberder samenleving.  De snelle technologische, economische en maatschappelijke ontwikkeling heeft voor gevolg dat de kennisoverdracht voor vele vakgebieden snel achterhaald wordt. Het onderwijs kan geen „afgestudeerden" meer afleveren en moet aangevuld worden door een periodieke bijscholing en de voortdurende vorming. Anderzijds is ook de automatische aansluiting van de tewerkstelling op het onderwijs niet zo vanzelfsprekend meer. De jongeren hebben nochtans recht op een toekomstperspectief en volwaardige ontplooiingskansen.  Onderwijs en cultuur moeten zich integreren in een stelsel van „wederkerend leven" en moeten de jongeren niet enkel, motiveren in de richting van een beroep, maar hen tevens opvoeden tot verantwoordelijkheid t.a.v. de ganse samenleving.  1. CHRISTEN-DEMOCRATISCHE OPTIES VOOR ONDERWIJS.  De Christelijke Volkspartij heeft zopas op haar congres op 25 en 26 april 1981 een christen-democratische doctrine uitgeschreven. Zij heeft zich in een actualiteitsmotie uitgesproken over hangende onderwijsproblemen.  Het is opvallend dat, juist inzake onderwijs, de visie van christen-democraten lijnrecht staat tegenover deze van andere politieke groepen.  In haar stellingname bevestigt de Christelijke Volkspartij dat de ouders en de jongeren zelf de eerste verantwoordelijken zijn voor de opvoeding.  Vermits het onderwijs een integrerend deel uitmaakt van de opvoeding, dient de vrije keuze van de school gewaarborgd.  De C.V.P. betuigt ook ondubbelzinnig haar gehechtheid aan het  gemeentelijk en provinciaal onderwijs en zal geen aanslag dulden  op de rechten van het officieel gesubsidieerd onderwijs.  Met het oog op een krachtig onderwijsbeleid met christen-democratische inslag, wil de Christelijke Volkspartij zich laten leiden door volgende bekommernissen.  1. Eerste zorg: jongeren opnieuw motiveren en hoop geven.  Ondanks de economische crisis moeten onderwijs en vorming onaangetast blijven.  De jongeren moeten een beroep kunnen doen op de voortdurende zorg, hulp en begeleiding om zelfstandig een levensontwerp te verwezenlijken, met en in dienst van de anderen.  Zij hebben het recht op een toekomstperspectief en volwaardige ontplooiingskansen ook in een tijd waarjeugdwerkloosheid zware proporties aanneemt.  Alle onderwijsmensen zullen, na een ontleding van de oorzaken van de huidige crisis, de jongeren een pakket nieuwe waarden aanreiken. Dit waardepakket moet de jongeren niet alleen motiveren in de richting van een beroep maar tevens hen opvoeden tot het opnemen van verantwoordelijkheid t.a.v. de hele samenleving.  Vermits het onderwijs geen „afgestudeerden" meer vormt en de technologische en maatschappelijke ontwikkeling een professionele mobiliteit vergt, dient de algemene basisvorming aangevuld door een periodieke bijscholing en voortdurende vorming, eventueel mits loopbaanonderbreking.  Met het oog op een betere overgang van de school naar het werk, moet een deeltijds vormingsplicht van 16 tot 18 jaar ingevoerd worden. Zowel onderwijs als openbaar ambt en bedrijfsleven dienen in onderlinge wisselwerking via stages en onderwijs voor sociale promotie vorm te geven aan de vakspecialisatie.  Een ruime en persoonsgerichte informatie over de tewerkstellingskansen dient verzekerd, m.m.v. al de instanties betrokken bij de tewerkstellingsproblematiek, de P.M.S.-centra en S.B.O.-diensten.  2. Onderwijs is een recht voor ieder.  Van 1958 tot vandaag werd de nadruk gelegd op de uitbreiding van het scholennet. Inmiddels is de socio-economische toestand grondig gewijzigd en dient het scholenaantal gerationaliseerd en verdere uitbreiding geprogrammeerd.  Na het realiseren van de vrije keuze en in een periode van beperkte groei van de beschikbare middelen, eisen de christen-democraten, als waarborg voor een optimale vorming op basis van ieders gaven en behoeften, dat ouders en leerlingen of studenten op gelijke wijze worden behandeld.  Naast kwalitatieve maatregelen, moet een stelsel van aangepaste studietoelagen uitgewerkt worden dat de werkelijke studiekosten dekt van minvermogende leerlingen en studenten en rekening houdt met de totale gezinssituatie en het globale inkomen en vermogen en tenslotte de grote gezinnen niet discrimineert.  Op de verschillende vlakken dient op korte termijn gestreefd naar de integratie van het hoger onderwijs buiten de universiteit en het universitair onderwijs; zo dienen aan de studenten dezelfde sociale voordelen verstrekt.  Waarborg van dit recht.  De christen-democratische bekommernis gaat vooral uit naar groepen welke ongelijke kansen hebben in het onderwijs:  - daarom eist de C.V.P. zonder verder dralen de volledige uitvoering van de wet op het buitengewoon onderwijs.  De rationalisatie en de programmering van het buitengewoon onderwijs dienen in de loop van het daarvan de Gehandicapten gerealiseerd te worden.  - de bijzondere situatie van het migrantenkind vereist specifieke maatregelen. Alleszins moet de Belgische wetgeving zo snel mogelijk aangepast worden aan de E.E.G.-richtlijn van 25 juli 1977 m.b.t. het onderwijs aan kinderen van buitenlandse werknemers (taalonderricht, onderricht in de moedertaal en eigen cultuur en de opleiding van leerkrachten).  - Vermits het onderwijs een permanente opdracht voor personen en samenleving inhoudt, en het recht op onderwijs niet beperkt blijft tot een bepaalde leeftijd, dient een stelsel van wederkerend leren op alle niveaus voorzien en een beleid ontwikkeld om het tweede kansonderwijs mogelijk te maken. In dat licht moet het onderwijs voor sociale promotie worden geherwaardeerd.  - Het onderwijs dient vanaf de basisschool ertoe bij te dragen om elke ongelijke behandeling tussen jongens en meisjes weg te werken.  3. Verwezenlijking van de gelijkheid in het onderwijs.  Op diverse vlakken worden nog steeds discriminaties in stand gehouden die het recht op gelijke behandeling van ouders, leerlingen of studenten, leerkrachten en de onderwijsnetten ontkrachten. De herverdeling van beschikbare middelen voor het onderwijs is dan ook onafwendbaar. Bij de vereiste bezuinigingen in het onderwijs moeten de sterkste schouders de zwaarste lasten dragen. De C.V.P. zal de volgende prioriteiten aanwenden.  a) De budgettaire benadeling van de Vlaamse Gemeenschap.  De C.V.P. zet zich af tegen de voortdurende budgettaire benadeling van de Vlaamse Gemeenschap, inzonderheid in het universitair onderwijs.  Het onderwijs behoort krachtens artikel 59bis, § 2 van de Grondwet integraal tot de bevoegdheid van de Gemeenschappen, behalve de normatieve macht m.b.t. de kwesties betreffende het schoolpact.  De overheveling van het onderwijs naar de Vlaamse Gemeenschap dient o.m. de gehele sector van het universitair onderwijs te omvatten.  De verdeling van de gelden tussen de Gemeenschappen zal gebeuren volgens de wezenlijke behoeften die niets anders kunnen zijn, op basis van het gelijkheidsbeginsel, dan de omvang van de jeugdige bevolking.  Het Vlaams onderwijs te Brussel zal op de solidaire inspanning van gans Vlaanderen blijvend kunnen rekenen.  Snelle uitvoering van het Schoolpact.  4. Grotere autonomie voor de onderwijsgemeenschap.  participatie van alle onderwijsbetrokkenen.  b) De blijvende discriminaties van het gesubsidieerd onderwijs.  Er blijven ongelijkheden onder de leerlingen, studenten, ouders, leerkrachten en de verschillende onderwijsnetten. Zulks geldt onder meer wat de discriminaties inzake B.T.K.-projecten, werklieden- en dienstpersoneel betreft.  Een democratisch beleid vereist gelijkberechtiging van al de onderwijsbetrokkenen en kan niet afhankelijk worden gesteld van de aard van het erkende opvoedingsproject. De benadeling van de vrije internaten moeten onmiddellijk worden beëindigd".  c) De ontoereikende belangstelling voor het kleuter-, lager- en beroepsonderwijs.  Voor de C.V.P. moet de herverdeling van de toelagen consequent worden nagestreefd, vooral ten voordele van het basis- en beroepsonderwijs.  De C.V.P. klaagt het uitblijven van de uitvoering op zovele punten van het Schoolpact en het protocol van 1973 aan. Op basis van de nog steeds niet gerealiseerde opties moet een prioriteitenprogramma worden opgesteld met strikt tijdschema en eventuele budgettaire compensaties.  - In deze zin dienen de kredieten voor scholenbouw en de werkings- en uitrustingskosten afgestemd te worden op de werkelijke behoeften.  - Het administratief personeel van het kleuter- en lager onderwijs, en het administratief en opvoedend personeel van het onderwijs voor sociale promotie dient in de toelageregeling opgenomen te worden.  - Op korte termijn moet een rationalisatie- en programmeringplan voor het buitengewoon onderwijs en het hoger onderwijs van het korte type uitgevaardigd worden met het oog op o.m. de vrijmaking van het Waarborgfonds voor deze sectoren. De definitieve rationalisatie en programmering van het lager en kleuteronderwijs moet de essentiële functies van de basisschool respecteren.  Daarom moet de enige kleuter- en lagere school in de leefgemeenschappen behouden blijven. Het ,,karakter" moet worden afgewezen als criterium voor verdere rationalisatie.  - Het leerlingenvervoer dient zo vlug mogelijk geregeld.  - Het statuut van het personeel dient uitgewerkt.  Bij de komende herziening van het Schoolpact moeten o.m. ook nieuwe discriminaties (schoolsport, maaltijden,...) worden weggewerkt evenals de ongelijke behandeling van de vrije internaten.  Een nieuwe omschrijving van het karakter van een onderwijsinstelling moet worden vastgelegd die steunt op de eigenheid van het opvoedingsproject en eventuele erkenning door een daartoe bevoegde Raad. Tevens dient de neutraliteitsverklaring van het Rijksonderwijs te worden herzien.  Grotere bevoegdheden en verantwoordelijkheid dienen verleend aan de plaatselijke schoolgemeenschap zelf eerder dan te sterk gecentraliseerd en bureaucratisch beheer.  5. Beleid van pedagogische vernieuwing.  Een juridische basis voor de participatie van al Ie betrokkenen dient verwezenlijkt.  Ook aan de universitaire instellingen behoort meer autonomie verleend.  Met het oog op een meer democratische politieke besluitvorming moet het zwaartepunt van het onderwijsbeleid gesitueerd worden in de Vlaamse Raad. Voortaan dienen op geregelde tijdstippen na samenspraak met alle onderwijsbetrokkenen beleidsplannen ter discussie gesteld.  Op het niveau van de besluitvorming moet een periode ingezet worden van sterke toenadering tussen en samenwerking onder de onderwijsverstrekkers. In deze zin dient een Pedagogisch Instituut opgericht dat het onderwijsbeleid ondersteunt.  Voor alle netten dient de oprichting en werking van pedagogische centra en adviseurs gewaarborgd.  De Minister mag niet tezelfdertijd inrichter zijn van één riet en verantwoordelijke voor alle onderwijsnetten. Een Nationale Onderwijsraad moet fundamenteel betrokken worden bij het beleid.  Een continu, gedecentraliseerd en onpartijdig beleid in het Rijksonderwijs kan mede worden verwezenlijkt door een autonome Raad van het Rijksonderwijs die een open pedagogisch project moet waarborgen en ruimere bevoegdheden toekent aan de plaatselijke schoolgemeenschap.  De toelagen dienen besteed aan het onderwijs, doch de controle mag geen alibi zijn om geëngageerd onderwijs onmogelijk te maken.  De C.V.P. wenst tevens de vereenvoudiging van de beheersregels voor de scholen; het uitvaardigen van richtlijnen die de normale start van een schooljaar hypothekeren behoort nu definitief verhinderd.  Bepaalde onderwijsvormen die onder andere departementen ressorteren (zeevaartonderwijs, kunstonderwijs,...) moeten hun eigenheid kunnen behouden.  Het onderwijs moet inspelen op de ontwikkelingen van maatschappelijke, wetenschappelijke en technische aard.  Benevens het maximaal behoud van de tewerkstelling, het onderwijs, dienen maatregelen genomen die gericht zijn op een kwalitatieve verbetering van de onderwijsverstrekking. Zo kunnen, mits een herverdeling van beschikbare middelen, nieuwe ambten en specifieke functies worden gecreëerd met het oog op een betere individuele begeleiding in bepaalde onderwijssectoren (b.v. taakleraren,...).  Wat de huidige vernieuwingen betreft, stelt de C.V.P. dat V.L.O. en V.S.O. waardevol zijn. Ze onderschrijft de principes die eraan ten grondslag liggen. Zij mogen echter geen discriminaties veroorzaken onder de netten en de types en dienen regelmatig aan een evaluatie onderworpen. Het basisonderwijs moet bij uitstek lokaal onderwijs zijn en mag geen strak, schools Ieren verstrekken. Het V.S.O. moet niet op identieke wijze worden verwezenlijkt in de diverse netten.  Uitgangspunten voor cultuurbeleid in het volgend decennium.  De overgang naar type l moet vrij worden beslist, na raadpleging van de diverse betrokkenen.  De C.V.P. eist dat de vernieuwing en de herwaardering van het beroepsonderwijs o.m. omwille van de noodzakelijke verlenging van de leerplicht eindelijk en ernstig zou worden aangepakt, via een zogenaamd samenwerkingscontract tussen de verschillende netten.  De initiatieven inzake begeleiding van de vernieuwingsprojecten moeten zo spoedig mogelijk organiek geregeld worden. De mogelijkheid tot deeltijdse arbeid in het onderwijs en P.M.S.-S.B.O. moet omwille van onderwijskundige, familiale en tewerkstellingsredenen veralgemeen worden.  Ook de leerkrachtenopleiding moet worden vernieuwd, in de lijn van de beslissingen van het C.V.P.-congres over het onderwijs.  2. HET CULTUURBELEID VOOR VOLGEND DECENNIUM.  De christen-democraten beseffen ten volle de onvervangbare waarde van de cultuur voor de ontplooiing van elk persoon, en vooral van de jongeren en van de samenleving.  Daarom ook hebben zij niet geaarzeld de vereiste ontwikkeling op te eisen voor de kwalitatieve en kwantitatieve beschikbaarheid van de verscheidene vormen van cultuur voor de bevolking en de jeugd in het bijzonder.  Na de periode van expansie zal een christen-democratische visie op het cultuurbeleid ingegeven worden voor volgende bekommernissen.  1. Het cultuurbeleid moet kaderen in de permanente vorming en in wisselwerking staan met het proces van onderwijs, bij- en herscholing en arbeid.  Economisch belang van het culturele werk dient beklemtoond, met name de rechtstreekse en onrechtstreekse tewerkstelling. Vooral in de crisistijd is de bijdrage van het cultureel werk essentieel in de ontwikkeling naar een nieuw samenlevingsmodel.  3. Bij uitstek op het culturele veld moet de Staat gereserveerd optreden, het vrij initiatief ten volle waarderen en de persoonlijke creativiteit steunen.  De overheidsopdrachten moeten voornamelijk aan de gemeenten en provincies, vanuit de eigen bevoegdheidssfeer, worden toevertrouwd en niet op de eerste plaats door de centrale instantie.  4. Een gedecentraliseerd cultuurbeleid veronderstelt tevens een betere inspraak, en grotere coördinatie van de sectoriele adviesorganen.  De vlugge uitbouw van het Ministerie van de Vlaamse Gemeenschap evenals de installatie van een sociaal-cultureel Planbureau is noodzakelijk voor de grotere samenhang in het welzijnsbeleid.  5. De oprichting van culturele centra, sportcentra, bibliotheek was een noodzaak; in het volgend decennium dient de kleinschaligheid van de infrastructuur te primeren, afgestemd op de bestaande behoeften en nood aan verdere democratisering. Een grotere samenwerking onder de diverse initiatieven dient gestimuleerd, ook ten bate van de scholen.  6. In de periode van crisis moet de eerste aandacht gaan naar de „culturele minderheden", de kansarmen (jonge werklozen, migrantenkinderen, absolute prioriteit voor het buurtwerk,...).  Waarborgen voor de Vlaamse Cultuur in Brussel.  Coherent mediabeleid.  Het bibliotheekwerk.  Voorrang voor het buurtwerk.  Teneinde het Vlaams cultureel werk en verenigingsleven vooral voor kansarmen mogelijkheid te bieden tot verdere ontwikkeling in Brussel zal de verdere uitbouw van ten minste één Vlaams trefcentrum per gemeente worden voortgezet. Er dient tevens gezorgd voor een voldoende sportinfrastructuur.  Het beleid te Brussel dient uit te gaan van de gelijkwaardigheid van de gemeenschappen in alle domeinen. Wat de persoonsgebonden aangelegenheden betreft, zullen de gemeentebesturen zich van hun taak, t.o.v. de Vlaamse Brusselaars, kwijten, o.m. door toepassing van het Vlaams bibliotheekdecreet, erkenning van de sociaal-culturele raden, steun aan het lokale verenigingsleven, hulpverlening in het sociale vlak, o.m. via de O.C.M.W.'s.  De N.C.C, moet de nodige mogelijkheden krijgen om haar taak op het stuk van onderwijs en cultuur voor de Vlamingen voort te zetten (o.m. afwerken van het peuterplan). De ingrijpende omwenteling in de communicatiewereld noopt tot een overleg tussen allen die betrokken zijn bij de media met het oog op een gecombineerd en harmonisch beleid. Het gesprek dat is ingezet onder vertegenwoordigers van de dagen weekbladenuitgevers, de journalisten, de personeelsorganisaties en de B.R.T., moet zo snel mogelijk uitmonden in de oprichting van een overkoepelend adviesorgaan met name een Hoge Raad voor het Mediabeleid, waar ook de gebruikers aan participeren.  Een regeling voor de lokale radio dient onmiddellijk uitgewerkt. Het bibliotheekwerk is een belangrijk middel voor de permanente vorming van elkeen en heeft daarom recht op een bijzondere overheidsinspanning en waardering van het vrijwilligerswerk. Het bibliotheekdecreet dient te worden uitgevoerd met zin voorde reële toestand van de gemeentefinancies. De C.V.P. zal geen obstructie meer dulden bij de organisatie door het vrij of officieel initiatief van de opleiding voor bibliothecarissen naargelang de reële behoeften.  Evenzeer de vorming en de begeleiding van de bibliotheekgebruikers en van de vrijwillige medewerkers, vragen onze aandacht. Zoals ook de samenwerking tussen het vormingswerk, het sociaal-cultureel werk en het openbaar bibliotheekwerk. Vandaar dat een decentrale regeling moet worden uitgewerkt voor de erkenning en de subsidiëring van de begeleidingsorganisaties bij openbaar bibliotheekwerk.  Het buurtwerk bewijst reeds jarenlang doelmatig te werken aan de ondersteuning en ontwikkeling van groepen in de rand van de maatschappij.  Volwassenenvorming.  Actief sportbeleid.  Ook en vooral in deze moeilijke tijd moeten bij voorrang middelen ter beschikking gesteld worden om het buurtwerk bij kansarmen te ondersteunen.  Hoofdzakelijk omwille van de fusierealiteit dient werk gemaakt van de aanpassing van het decreet op de Gemeentelijke Culturele Raden.  De rechtszekerheid in het kader van de bestaande decreten in het  sociaal-cultureel veld dient gewaarborgd en versterkt. Parallel met de bestaande decreten dient ook voor de sector Ontwikkelingswerk een wettelijke regeling uitgewerkt.  Meer dan ooit is sportbeoefening belangrijk als bijdrage tot de vorming, de vrijetijdsbesteding en de volksgezondheid.  Een Vlaams sportbeleid zal de democratisering van de sport verder ondersteunen.  Programma's en langlopende projecten dienen uitgewerkt die bijzondere groepen als bvb. bejaarden, huismoeders, jongeren en werklozen aanspreken.  De promotie van de sport via de vrije sportverenigingen dient gesteund. De landelijke sportverenigingen moet de mogelijkheid geboden worden, naast administratieve, sporttechnisch bekwame kaderleden aan te werven.  Met de sportfederaties dient een herziening van het statuut van de niet betaalde sportbeoefenaar besproken. Subsidiemogelijkheden moeten tot stand gebracht voor het bouwen en/of verbeteren van kleinschalige, gedifferentieerde sportinfrastructuur.  De initiatie en opleiding, evenals de medische begeleiding van de sportbeoefenaar dienen verder uitgebouwd. Voor de liefhebbertopsporter, bevorderaar van een brede sportbeoefening, dient een aangepast sociaal statuut ontworpen.  3. VLAAMS JEUGDBELEID.  Vooral in de crisistijd heeft het onderwijs en het sociaal-culturele werk een onvervreemdbare opdracht in de vorming en verantwoordelijkheidszin van de jongeren en de ontwikkeling naar een soberder samenleving. Aan de roep naar de natuur, naar een leefwereld op mensenmaat, naar open menselijke verhoudingen moet de politiek, in de mate dat zij dat kan, tegemoet komen. Vlaanderen kent sterk ontwikkelde jeugdverenigingen en een gevarieerd aanbod van diensten voor de niet-georganiseerde jeugd.  De overheid dient de nodige mogelijkheden en middelen te verlenen aan jeugdinitiatieven. De jeugdpolitiek moet kaderen in een algemeen jeugdwelzijnsbeleid.  - Voor de ondersteuning van plaatselijke en regionale jeugdwerkinitiatieven moet de hoofdinbreng verlegd naar het gemeentelijk, resp. provinciaal beleidsniveau. De inspraak van jongeren op het gemeentelijk niveau dient gewaarborgd.  Als belangrijk beleidsadviserend instrument zal de installatie van de Vlaamse Raad voor de Jeugd bespoedigd worden. Een optimale toepassing van het decreet op het landelijk georganiseerd jeugdwerk zal verder worden nagestreefd.  In de sterk verstedelijkte milieus in Vlaanderen, moet bij van de participatie aan het verenigingsleven, de idee van kleinschalige Jeugdcentra verder ontwikkeld.  Inzake jeugdtoerisme, zowel voor individuele trekkers als voor  groepen, is een betere coördinatie vereist met het oog op groter  rendement.  IV. LEVEN EN WONEN IN VLAANDEREN.  Voor een zuinig en wetenschappelijk verantwoord wegenbouwbeleid  Aanhoudende inspanning tot meer verkeersveiligheid  De sterk groeiende welvaart en de hoge bevolkingsdichtheid brengen een steeds toenemende behoefte aan ruimte mee die echter steeds schaarser wordt. Meer dan vroeger zal men bij de verdere aanleg en uitbouw van de verkeersinfrastructuur, naast de zuivere economische factoren ook met budgettaire en ecologische overwegingen moeten rekening houden. De voorkeur zal gaan naar kleinschaligheid.  Het ruimtelijk beleid zal iedere verdere aantasting van landschap, natuur en milieu afwijzen. In de steden zal de ontvolkingtendens met alle middelen worden bestreden zodat wonen, werken, winkelen en recreatie terug een harmonisch geheel vormen.  De milieuvervuiling onder welke vorm ook zal in de nabije toekomst vooral preventief worden bestreden: de nodige planning zal daarvoor worden opgemaakt.  Treedt er toch pollutie op, dan zal men niet langer aarzelen om de steeds uitgebreidere wetgeving daaromtrent toe te passen. We kunnen het ons immers niet langer veroorloven passief onze leefomgeving te zien wegkwijnen. Slechts door ons actief in te zetten vooreen schoner levenskader, kunnen wij hopen op een belovenswaardige toekomst.  ZUINIG EN VEILIG VERKEER EN VERVOER.  Bij de wegenbouw kan niet langer voorbijgegaan worden aan de vaststelling dat onze wegen ruimteverslindend zijn. Daarom moet in de nabije toekomst de nadruk gelegd worden op het onderhoud en de vernieuwing van bestaande wegen. Verder dienen nieuwe wegen te beantwoorden aan sociaal-economische behoeften. Zij moeten worden uitgevoerd volgens de nieuwe normen die meer soberheid toelaten en die in de voorbije maanden reeds werden toegepast. Dit geldt vooral voor de breedte van de wegen, de verlichting en het onderhoud ervan.  Tenslotte dient afgewerkt wat reeds begonnen werd om de reeds uitgevoerde investeringen zo snel mogelijk terug te verdienen. In elk geval moet de veiligheid, zowel van zwak als van sterk verkeer gevrijwaard en verbeterd worden. In die zin moet de aanleg van 1.500 km onafhankelijke, veilige fietspaden begrepen worden. Bij de aanleg van nieuwe wegen zal rekening worden gehouden met de wetenschappelijke studies die in dit verband zijn verricht. In het bijzonder de gevolgen op ecologisch en agrarisch gebied, op het vlak van veiligheid en leefbaarheid in stad en dorp zuilen bij de keuze medebeslissend zijn. Zo zal de vroeger met succes gevoerde politiek ter bestrijding van geluidshinder, overdreven snelheid en energieverbruik intensief worden verder gezet.  De C.V.P. komt onafgebroken op voor de zwakken. Ook in het verkeer wenst zij dat te doen. Daarom dringt zij aan op een strengere toepassing van de verkeersreglementering. Actieve campagnes tot grotere veiligheid voor fietsers en voetgangers (kinderen en bejaarden voornamelijk) dienen geïntensifieerd. Verder is een speciale aandacht voor de aanwezigheid van gehandicapten in het verkeer vereist. Een specifieke campagne hieromtrent is aanbevolen. Ook op het vlak van de investeringen, moet een verbetering van de verkeersveiligheid één van de hoofdbetrachtingen blijven. Zo moet voortaan op gewone rijkswegen de veiligheid op de snelheid primeren.  Versnelde afwerking van de begonnen waterwerken.  Krachtige uitbouw van de huidige havenwerken.  Prioriteit voor kleinschalige projecten.  Naar een cliëntvriendelijk openbaar vervoer.  Voor de waterwegen moet inzonderheid het accent gelegd worden op de modernisering en onderhoud en op de verdere voltooiing van de herkalibreringswerken. Hierbij zal prioriteit worden gegeven aan de grote assen. De belangrijke bedragen die aan deze laatste sinds 15 jaar werden besteed, kunnen slechts ten volle renderen als deze werken over hun volle lengte worden afgewerkt. Om in de toekomst te kunnen oordelen over het nut van een eventuele uitbouw zal het volledige waterwegennet aan een kosten-batenanalyse en milieurapportering worden onderworpen.  Bijzondere aandacht moet blijvend worden besteed aan het probleem van waterbeheersing. Herprofilering en dijkversterking van de bevaarbare en onbevaarbare waterlopen moet in een versneld tempo worden uitgevoerd, rekening houdend met de agrarische belangen en deze van natuurbehoud.  Een goede uitbouw van de havens is van fundamenteel belang voor de instandhouding zoniet verbetering van de concurrentiepositie van ons land en de welvaart van de bevolking.  Daarom eist de C.V.P. een krachtige voortzetting van de huidige havenwerken en een snelle uitvoering van de bestaande plannen ten einde de reeds gedane inspanningen te valoriseren. Dit moet prioriteit krijgen op nieuwe initiatieven.  Een nieuw initiatief mag slechts worden aangepakt wanneer hiertoe behoefte bestaat:  wanneer de havencapaciteit op voldoende lange termijn ontoereikend is, wanneer de rotatiemogelijkheid in de haven kan worden verhoogd, wanneer de complementariteit kan worden bevorderd, in het bijzonder voor de drie grote nationale havens: Antwerpen, Gent en Zeebrugge.  De uitbreiding van de havencapaciteit moet niet uitsluitend gezocht worden in investeringen ter vergroting van de havenoppervlakte. Steeds meer zal men in de toekomst, omwille van ecologische beperkingen verplicht zijn tot inwendige capaciteitsuitbreiding: renovatie van oude haven gedeelten.  Bij deze en alle andere infrastructuurwerken dient omwille van de hoge werkloosheid en de schaarse budgettaire middelen, het behoud van het patrimonium prioritair te worden gesteld. Binnen de politiek van selectiviteit zal de voorkeur uitgaan naar kleinschalige werken. Deze hebben immers een sneller effect op de onmiddellijke tewerkstelling. Bovendien laten ze een betere spreiding toe (ook geografisch) terwijl ook meer ondernemingen erin worden betrokken, dus ook meer arbeidsintensief,  Tenslotte zullen de gevolgen op het vlak van goede ruimtelijke inrichting en leefbaar milieu bij de keuze van investeringen een belangrijke rol spelen.  De C.V.P. wil het openbaar vervoer aantrekkelijker en economisch rendabeler maken. Een eenvoudiger exploitatie, een hogere frequentie en meer comfort tegen een schappelijke prijs kunnen hiertoe bijdragen. Het openbaar vervoer moet verder ook cliëntvriendelijker worden.  Financiële sanering van de openbare vervoermaatschappijen en van SABENA.  Strikte taakverdeling tussen de transportwijzen te weg, te water en per spoor  Voor een globaal vervoerbeleid in één departement voor Verkeer en Openbare Werken maatschappijen waarin stads- en streekvervoer zijn verenigd, kan de reële wensen van de gebruiker en vooral de pendelaar beter opvolgen. Een tweede stap in de goede richting is een doorgedreven coördinatie tussen de diverse soorten gemeenschappelijk vervoer. Daartoe moet de overheid haar opdracht van taakverdeler vervullen.  De laatste jaren heeft het verpacht openbaar vervoer door privé-exploitanten steeds meer aan belang ingeboete voordelen van het openbaar vervoer in eigen beheer. Indien men in de toekomst wil streven naar een werkelijke financiële sanering van openbare vervoermaatschappijen, is een aanmoediging van dit efficiënter verpacht gemeenschappelijk vervoer terug noodzakelijk. Verder zullen de diverse maatschappijen voor openbaar vervoer ernstige inspanningen moeten doen om hun exploitatiedeficits weg te werken.  Ook onze nationale luchtvaartmaatschappij mag omwille van de budgettaire krapheid, niet langer dralen tot herstructureren, rationaliseren en saneren.  In deze economische crisis zal het goederenvervoer over de weg en de binnenvaart in het bijzonder moeten worden opgevolgd. Deze vitale sectoren moeten alle overlevingskansen worden gewaarborgd. Daarom moet iedere vervalsing van de concurrentievoorwaarden tussen de vervoertakken en de ondernemingen worden bestreden. De overheid moet hierover waken d.m.v. strikte maatregelen tot taakverdeling tussen de vervoerwijzen. Het gaat ook niet langer op dat de drie goederentransportmodi (te weg, te water, per spoor) in elk industrieterrein volledig worden uitgebouwd. Voortaan zal de transportwijze die het meest geschikt is voor dat specifieke vervoer, voorrang krijgen.  Tenslotte wenst de C.V.P. een globaal vervoerbeleid. Metro en spoorwegen moeten zoveel mogelijk overstapparkings bieden. Trams en bussen dienen prioriteit te genieten op het privé-verkeer, terwijl fietsers en voetgangers maximaal dienen beveiligd te worden. De C.V.P. pleit daartoe, en mede uit besparingsoverwegingen tot het gemeenschappelijk beheer van Openbare Werken en Verkeerswezen door één enkele Minister.  Een aangepaste woning voor elk gezin.  HET RECHT OP EEN EIGEN WONING BESTENDIGEN.  Dank zij het huisvestingsbeleid dat sinds de naoorlogse periode door de Christen-democraten werd gevoerd neemt ons land een gans bevoorrechte positie in. Zo kennen wij geen woningnood zoals in de ons omringende landen. De aanmoediging van de eigendomsverwerving, de vrijheid van keuze die aan elk gezin werd gewaarborgd zijn fundamentele opties die de C.V.P. in stand wil houden.  Het beschikken over een voldoende woon- en leefruimte is voor ieder gezin een fundamenteel recht. Daarom wil de C.V.P. hen de mogelijkheid blijven bieden een eigen woning te verwerven en een eigen woonformule vrij te kiezen. Dit wordt hoe langer hoe moeilijker door de stijgende bouwkosten, de economische onzekerheid en voor al de hoge rentevoeten voor hypothecaire leningen.  Nog meer aandacht voor vernieuwbouw.  Om hieraan te verhelpen wil de C.V.P.:  - voldoende kredieten voor het toestaan van leningen voor sociale en middelgrote woningen tegen een aanvaardbare en betaalbare rentevoet;  - concrete maatregelen om de bouwkosten te drukken, o.m. door: aangepaste vormen van rationalisatie, standaardisatie van bouwelementen, maximale inschakeling van de K.M.O.'s;  -harmonisatie van de verschillende stelsels inzake fiscale verminderingen en kwijtscheldingen teneinde de eigendomsverwerving aantrekkelijker te maken.  - een herziening van het systeem van hypothecaire leningen waardoor elke overschrijding van het gemiddelde gezinsbudget vermeden wordt.  De gezinnen die niet over de mogelijkheid beschikken om eigenaar te worden, hebben recht op een gezonde en comfortabele woning tegen een matige huurprijs. Zo moeten de bouwmaatschappijen van openbaar nut hun huurwoningen bij prioriteit aan de gezinnen met bescheiden inkomens toekennen. Een verder uitgebouwde huurwetgeving moet de huurder beter beschermen en tezelfdertijd de eigenaar een redelijke vergoeding waarborgen.  In het kader van de herwaardering van stads- en dorpskernen en teneinde ons bestaande patrimonium in stand te houden, te verbeteren en te moderniseren, acht de C.V.P. het noodzakelijk:  - de aankoop, sanering en renovatie van de bestaande woningen nog meer aan te moedigen.  - het inschakelen op ruimere schaal van de openbare bouwmaatschappijen en van het Vlaams Woningfonds van de Grote Gezinnen in de sanerings- en renovatieprojecten.  - een nieuwe reglementering inzake verhuis-, huur- en installatietoelagen voor de gezinnen die ongezonde en onaangepaste woningen verlaten.  Vrijwaring van het eigendomsrecht.  Voor een sociaal grondbeleid.  Betere voorlichting minder formaliteiten.  - het bevorderen van de omschakeling van de K.M.O.'s van nieuw naar vernieuwbouw en de uitwerking van een belangrijk programma van beroepsopleiding en -omscholing van polyvalente bouwvakkers.  - een intensivering van de vervangingsnieuwbouw, gekoppeld aan een programma van krotopruiming.  - een vermindering van het registratierecht voor gezinnen die hun onaangepaste woning verkopen om een geschikte woning te verwerven, teneinde de mutaties te bevorderen en het. woningpark beter te benutten.  De C.V.P. wenst het belang van het eigendomsrecht te onderstrepen. Het is immers een fundamenteel recht van eenieder over een individueel en rustig bezit van een eigen woon- en leefruimte te kunnen beschikken. Verder is de stabiliteit die de eigenaar hierdoor verwerft, een belangrijk element voor de persoonlijke ontplooiing en de sociale integratie. Daarom zal de C.V.P. elk middel om dit recht enigszins ook maar aan te tasten, krachtdadig bestrijden.  De C.V.P. is echter ook voorstander van een sociaalverantwoord grondbeleid: ieder gezin de kans geven om eigenaar te worden. Het karakter die de gewestplannen aan de diverse stukken grond hebben gegeven moet hierbij worden in acht genomen. Bovendien dient iedere vorm van speculatie uitgesloten te worden.  Concreet opteren wij voor de volgende maatregelen:  - het inventariseren en het informeren van de bouwlustigen omtrent alle beschikbare bouwgronden.  - de oprichting van een Grondfonds belast met de financiering om de openbare besturen in staat te stellen een sociaal grondbeleid te voeren en meer bepaald sociale verkavelingen te realiseren.  - de woonuitbreidingsgebieden zijn in principe voorbehouden voor grondbeleid door de overheid met het oog op de bouw van sociale en middelgrote woningen, waarbij ook het privé-initiatief niet mag worden uitgesloten.  Tenslotte wil de C.V.P. dat er bijzondere aandacht wordt besteed aan de voorlichting van de bevolking. Om deze zo dicht mogelijk bij de betrokkenen te organiseren zal in elke gemeente een huisvestingsambtenaar worden geïnstalleerd en opgeleid. Ook zal een daadwerkelijke inspanning worden gedaan om alle reglementeringen nog meer te uniform te maken en vooral te vereenvoudigen. Dit om de formaliteiten voor de burgers tot een minimum te herleiden.  PLATTELAND, STEDEN EN DORPEN HERWAARDEREN.  De mens in de ruimtelijke ordening niet vergeten.  Het beleid dichter bij de burger brengen.  Bescherming van het platteland.  Nieuwe mogelijkheden in steden en dorpen aangrijpen.  De ruimtelijke ordening streeft naar een evenwicht tussen het wonen, het werk, de ontspanning en het behoud van de natuur. Aldus dient gezorgd te worden voor een integratie van de diverse leeffuncties in eenzelfde woonomgeving, in het kader van de goedgekeurde gewestplannen. Het inrichten van het woonmilieu moet uitgaan van het respect voor de bestaande omgeving. Nieuwbouw moet worden ingepast in de bestaande bebouwing of natuurlijk landschap. Milieuhinderlijke nijverheid moet worden afgeschermd met bufferzones en groengordels. Bij dit alles moeten nieuwe projecten zoveel mogelijk kleinschalig opgevat worden.  Het belang en de kwaliteit van de lokale stedenbouwdienst te worden bevorderd door:  - een vereenvoudiging van versnelling van procedures.  - het toekennen van meer bevoegdheden aan de gemeenten waardoor kleine en eenvoudige zaken volledig autonoom door hen kunnen worden afgehandeld.  - een mensvriendelijker gelaat van de administratie door het oprichten van een voorlichtings- en onthaalcel bij de dienst Stedenbouw.  - aan de bevolking de nodige ruimte voor inspraak geven.  Om de versnippering van de wetgeving en van de bevoegdheden tegen te gaan, moet men dringend werk maken van een coördinerend landinrichtingsbeleid. De open ruimte van het platteland heeft immers drie belangrijke functies te vervullen: een economische functie (landbouw), een sociale functie (recreatie) en een ecologische functie (natuurbehoud). Deze drie functies moeten optimaal op elkaar afgestemd zijn. Slechts dan kan het bestaande landbouw-, natuur- en bosareaal maximaal beschermd worden. Het decreet op de landinrichting dient prioritair gesteld.  Bij de stads- en dorpsherwaardering streeft men ernaar de bebouwde omgeving zodanig uit te bouwen dat de oorspronkelijke en nieuwe gezinnen zich sociaal-cultureel en economisch optimaal kunnen ontwikkelen.  Concreet moet men ertoe komen:  - de uitbreidingsstedenbouw resoluut om te buigen tot verkleining en ree-urbanisatie;  - de open en groene ruimten maximaal te beschermen en te revaloriseren;  - de belangrijkste historische gebouwen aan te passen zonder het historisch karakter van het pand aan te tasten.  - de „zachte" vervoermiddelen en het openbaar vervoer binnen de kern voorrang te geven.  - de sociale woningbouw meer naar renovatie te richten.  - voorrang te geven aan kleinschalige projecten.  HET ERFGOED VAN DE NATUUR BEVEILIGEN.  Samengaan van economie en ecologie.  Intense zuivering van de oppervlaktewateren.  Reorganisatie van de waterdistributiemaatschappijen.  Voorzichtige politiek inzake nieuwe grondwaterwinningen.  Bescherming territoriale kustwateren en zeeën.  leder burger heeft recht op een gezonde en rustige omgeving en de plicht de hem omringende natuur te eerbiedigen en voor de toekomstige generaties te vrijwaren.  Milieuovertredingen moeten beteren uitvoeriger gereglementeerd, gecontroleerd en gesanctioneerd worden. Ook bij nieuwe investeringen, zowel private als openbare, dient de plaatselijke bevolking tijdig geïnformeerd. Voor publieke investeringen moet een milieueffectrapportering uitgevoerd worden waarbij de gevolgen van projecten of inplantingen worden nagegaan.  Inzake waterbeleid dient de eigen drinkwaterbevoorrading centraal te staan. Om de Vlaamse drinkwaterreserves optimaal aan te wenden, moet de inspanning ter verbetering van de kwaliteit van de oppervlaktewateren worden verder gezet. Dit veronderstelt een gecoördineerde rioolwaterzuivering door het vastleggen van kwaliteitsnormen in functie van de bestemming. Verder is op korte termijn een grondige rendabilisatie van de bestaande zuiveringsstations aangewezen. Het operationeel maken van de pas opgerichte Vlaamse Waterzuiveringsmaatschappij is een stap in de goede richting. Nieuwe investeringen op het vlak van waterzuivering mogen in de toekomst slechts worden uitgevoerd na rijp beraad en op grond van een wel doordachte kosten-batenanalyse. Het energieverbruik dient hierbij tot het absolute minimum te worden beperkt en alle mogelijkheden van recuperatie dienen optimaal te worden benut.  Het Vlaamse gewest telt talrijke kleinere watermaatschappijen.- Dit kan leiden tot een overinvestering in de drinkwaterproductie Een intense samenwerking tussen de bestaande maatschappijen kan dit in belangrijke mate vermijden. Gelijklopend met een reorganisatie en hergroepering van de waterdistributiemaatschappijen moet een geleidelijke uniformering van de watertarieven onverwijld worden doorgevoerd.  In de toekomst zullen beslissingen tot nieuwe grondwaterwinningen met de nodige voorzichtigheid moeten worden genomen. Zoniet zullen watergevoelige natuurgebieden en landbouwgronden in verdrukking komen. Elke inplanting van nieuwe winningen zal vooraf grondig dienen bestudeerd te worden in verband met de gevolgen voor de stedenbouw en de landinrichting. Dit zal samengaan met de opstelling van een waterbeheersingsplan.  De talrijke milieurampen die recent onze Noordzee hebben getroffen, sporen ons aan tot het nemen van maatregelen. Deze maatregelen die in internationale context moeten plaatsvinden, moeten zowel onze territoriale kustwateren als het water van zeeën en oceanen tegen vervuiling behoeden. Te dien einde dient:  - een reglementering uitgewerkt te worden die zoveel mogelijk dumping op zee vermijdt of zelfs verbiedt.  - infrastructuur voorzien te worden in de zeehavens en rivier- en stroommondingen om de afvoer van vervuild water naar zee te beletten en de vervuilde landwateren zoveel mogelijk te zuiveren.  Een waterbeheersingsbeleid.  Krachtdadige bestrijding van de lawaaihinder.  Meer preventieve acties met betrekking tot luchtverontreiniging.  Onmiddellijke maatregelen bij luchtpollutie.  Tenslotte moet de oprichting van een internationaal fonds zorgen voor het herstel van waterkwaliteit, flora en fauna. De financiering van dit fonds zal gebeuren volgens het principe: de vervuiler betaalt.  Bij de uitvoering van infrastructuurwerken inzake waterbeheersing moet, ten behoeve van landbouw en natuurbehoud bijzondere aandacht worden besteed aan de invloed op de waterhuishouding.  Lawaaihinder vormt in onze samenleving een steeds acuter probleem. De stilte is een zeldzaam goed geworden en wordt nog steeds zeldzamer. Nochtans heeft eenieder recht op een rustige en stille omgeving. Daarom moet de bescherming van het menselijk leef- en woonmilieu tegen lawaaihinder met alle mogelijke middelen worden bevorderd. Hiertoe moet o.m. de wetgeving op dit vlak worden uitgebreid:  - voor nieuwe apparaten en constructies normen vastleggen.  - bij de aanleg van nieuwe infrastructuurwerken lawaaistudies op kritieke punten verplichten en toepassen (wegen, spoorlijnen, luchthavens).  - specifiek de controle en repressie van lawaaihinder in het landelijk milieu en in de omgeving van natuur- en recreatiegebieden verstrengen.  Luchtverontreiniging zowel door de gezinnen als door de industrie veroorzaakt, komt in steeds meer frequente en complexe vormen voor. Deze vorm van pollutie is door zijn aard alleen al moeilijk in bedwang te houden en is bovendien in alarmsituaties nog moeilijker te bestrijden. Daarom moet men zoveel mogelijk preventief te werk gaan door het gebruik van minder vervuilende stoffen en processen te stimuleren. Een selectieve verbodsbepaling gekoppeld aan een ernstige strafreglementering is een eerste stap.  Verder moet het nodeloos gebruik van voertuigen worden ontmoedigd en het openbaar vervoer gestimuleerd. Het programma van rationeel energieverbruik moet vanuit deze optie eveneens prioritair staan teneinde de verbrandingsafval te minimaliseren.  De luchtvervuiling zelf moet aan een permanente controle worden onderworpen, vooral op kritieke punten. Daarom een verplicht meetnet samengaand met alarmdrempels voor grotere industrieterreinen met milieubelastende invloed. Wordt de alarmdrempel overschreden, dan zullen de nodige maatregelen worden genomen om de bron van vervuiling stil te leggen en een herhaling in de toekomst te voorkomen.  Snelle uitvoering van het afvalstoffendecreet.  Voor een betere bescherming van het vis- en veldbestand.  Op het vlak van de vaste afvalstoffen eist de C.V.P. een onmiddellijke toepassing van het afvaldecreet. De Vlaamse afvalstoffenmaatschappij moet zo vlug mogelijk aan heiwerk gaan. Slechts dan kan een effectief beleid worden gevoerd:  - het opstellen van een afvalstoffenplan waardoor het aantal stortterreinen zal wórden beperkt en gecentraliseerd.  - het stimuleren van hergebruik, terugwinning en recycling van afvalstoffen gecombineerd met een doordachte selectieve afval verzameling en de organisatie van een afvalbeurs.  - het verplicht melden van niet-huishoudelijk afval aan de afvalstoffenmaatschappij, waardoor het sluikstorten wordt vermeden;  - het toezicht en controle van milieudelicten wordt aan gespecialiseerde ambtenaren toegewezen.  - inbreuken op het decreet worden met strenge gevangenisstraffen en zware geldboetes bestraft.  De praktische waarde van het afvaldecreet dat trouwens door de C.V.P. werd gelanceerd, hangt volledig af van de snelheid van uitvoering.  Het vogel-, vis- en wildbestand wordt momenteel op een onsamenhangende wijze en onvoldoende beschermd, vooral de controle en de sanctionering van eventuele overtredingen laat te wensen over. Een politiek terzake dient te worden gevoerd.  V. DE HERVORMING VAN DE STAAT EN DE HERWAARDERING VAN ONZE INSTELLINGEN.  Autonomie van de gemeenschappen en behoud van het land.  Uitvoeren van de Staatshervorming.  Ruime autonomie van de gemeenschappen.  DE HERVORMING VAN DE STAAT.  1. Op het Heizelcongres (december 1979) waarop de krachtlijnen voor een definitieve Staatshervorming werden vastgelegd, heeft de C.V.P. als basisbeginsel gesteld: het behoud van het land en de autonomie van de twee volksgemeenschappen. De krachtlijnen die toen werden ontwikkeld blijven de leidraad van de C.V.P. voor de uitbouw van de nieuwe politieke structuren van het land.  2. Deze krachtlijnen kregen een begin van uitwerking in de doorgevoerde grondwetsherziening en in de wetten van augustus 1980 tot hervorming der instellingen. De C.V.P. is van oordeel dat thans prioritair aandacht dient besteed aan de operationalisering van deze nieuwe structuren. Dit veronderstelt:  a) Het tot stand komen van de gemeenschapsadministraties door overdracht van ambtenaren uit de betrokken nationale departementen. Deze operatie mag geen aanleiding geven tot meeruitgaven.  b) Spoedige aanneming van het wetsontwerp tot samenstelling en inrichting van het Arbitragehof als sluitstuk van de conflictenregeling.  c) Inwerkingtreding van het financieringssysteem op 1 januari 1982 zoals voorzien in de wet. Het basisprincipe is de financiële verantwoordelijkheid van de gemeenschappen en gewesten. De eigen fiscaliteit is hiervan het sluitstuk. Er dient gestreefd naar snelle en volledige ristornering van fiscale massa's. Voor de financiering van de eigen administratie dient eveneens uitgegaan van geristorneerde belastingen.  De solidariteit moet in omvang duidelijk omschreven zijn, gebaseerd zijn op objectieve criteria en beantwoorden aan het criterium van de omkeerbaarheid in wisselende omstandigheden.  3. De C.V.P. blijft voorstander van een zo ruim mogelijke autonomie voor beide gemeenschappen en dit zowel op het vlak van onderwijs (waar naar de oorspronkelijke bedoelingen van de Grondwet dient teruggegrepen) als op sociaal en economisch vlak (mits behoud van een nationale sociale zekerheid en van de monetaire en economische unie). Verruiming van de gemeenschapsbevoegdheden moet echter gepaard gaan met een verruiming van de eigen financiële verantwoordelijkheid, d.w.z. dat het beleid van iedere gemeenschap in hoofdorde gefinancierd moet worden met eigen (fiscale) middelen. De C.V.P. verwerpt het consumptiefederalisme.  Specifieke regeling voor Brussel Hoofdstad/  Autonomie Duitse Gemeenschap.  Stabiliteit van regering en parlement.  Hervorming van de provincies.  4. Er moet een specifiek statuut worden uitgewerkt voor het tweetalig gebied Brussel Hoofdstad, dat de 19 gemeenten van de huidige Brusselse agglomeratie omvat. Dat statuut moet rekening houden met het internationaal en het hoofdstedelijk karakter van dit gebied alsook met de tweeledige samenstelling van zijn bevolking.  Dit vereist dat de beide gemeenschappen volwaardig erkend en op basis van gelijkwaardigheid bij het beheer betrokken worden op elk bestuursniveau. De beleidsstructuren, die voor de efficiëntie van het beleid binnen het hoofdstedelijk gebied drastisch moeten vereenvoudigd worden, zullen steeds een weerspiegeling moeten zijn van deze van het land. Uitgangspunt hierbij is voor de C.V.P. de autonomie van elk der beide gemeenschappen op het vlak van cultuur - onderwijs en persoonsgebonden materies en het samen beheren op basis van gelijkwaardigheid voor de plaatsgebonden materies. De C.V.P. heeft haar visie ter zake geconcretiseerd in haar krachtlijnen voor een definitieve staatshervorming (Nationaal Heizel-congres).  5. De C.V.P. wenst de spoedige aanneming van de grondwettelijke en wettelijke bepalingen die aan de Duitstalige gemeenschap een volwaardige autonomie op gelijke voet met de twee andere gemeenschappen moet verzekeren.  6. De aan gang zijnde grondwetsherziening moet verder worden afgewerkt vooral i.v.m. de stabiliteit van de nationale regering en het Parlement en de verbetering van het parlementaire werk.  7. De C.V.P. is voorstander van een ruime decentralisatie naar de gemeenten en provincies. Hiermede wordt meer democratie en meer doelmatigheid beoogt, d.w.z. meer participatie of zelfbestuur in eigen kring, een bestuur dichter bij de staatsburger, grotere overzichtelijkheid, minder belasting van het centraal niveau, herstel van verantwoordelijkheid op elk niveau, bevordering van initiatief en creativiteit.  Het is noodzakelijk de financiële verantwoordelijkheid van de gedecentraliseerde besturen te herstellen en uitte breiden, wat een beperking insluit van de fondsen en een herstructurering van de subsidiëring. Hierbij dient erover gewaakt dat een gezond financieel beheer niet door nationale reglementeringen wordt ontmoedigd.  De grotere financiële verantwoordelijkheid zal gepaard gaan met een versoepeling en vereenvoudiging van de voogdij.  Daartoe moet o.m.:  - een wijziging van de gemeentewet zo spoedig mogelijk worden aangenomen.  - de fiscale bevoegdheid van de provincies hersteld.  - de grondige hervorming van de provinciewet.  De gemeenschappen zullen het administratief toezicht uitoefenen op de gemeenten met bijzonder taalstatuut.  NAAR EEN HERORIËNTERING EN EEN HERWAARDERING VAN ONZE POLITIEKE INSTELLINGEN.  Een slagvaardige regering.  Een krachtig en bekwaam parlement.  Herwaardering en depolitisering van de administratie.  Een ernstige en efficiënte aanpak van de acute problemen waarmee onze samenleving vandaag op meerdere gebieden te kampen heeft, onderstelt een coherente, eensgezinde en slagvaardige regering, In zulke regering neemt de Ministerraad een centrale positie in als het orgaan, waarvan de normale werking van vitaal belang is voor de goede gang van zaken in dit land; de jongste gebeurtenissen hebben dit ten overvloede aangetoond. Een herwaardering van de rol van de Ministerraad is dan ook meer dan ooit noodzakelijk.  Met hetzelfde doel stelt de C.V.P. eveneens onder meer de volgende maatregelen voor:  - een drastische beperking van het aantal regeringsleden.  - het herstel van de individuele ministeriële verantwoordelijkheid, zodat het opnieuw mogelijk wordt het beleid van een minister of staatssecretaris te beoordelen en te sanctioneren, zonder dat zulks gevolgen heeft voor het lot van de ganse regering.  - het herstel van de ministeriële plichtenleer, die onder meer de regel inhoudt dat regeringsleden, die zich niet bij het regeringsbeleid kunnen neerleggen, ontslag moeten nemen, en die een grotere discretie vanwege de regeringsleden tegenover de massamedia vereist.  - de uiteindelijke aanvaarding van het wetsontwerp inzake de ministeriële verantwoordelijkheid en de uitbreiding van het aantal onverenigbaarheden met het ministerieel ambt.  De C.V.P. blijft trouw aan het overlegmodel; een voorafgaande consultatie van alle betrokken groepen is een voorwaarde voor een evenwichtige beslissing. Maar de regering, waarvan verwacht wordt dat zij de behoeder is van het algemeen belang, moet haar scheidsrechterlijke functie ten volle kunnen vervullen.  Een politieke partij kan geen dwingende richtlijnen geven tot de herwaardering van het parlement. Essentieel hierbij zijn immers de politieke houding, de beslissingsbereidheid en de verantwoorde inzet van elk parlementslid zelf en van de fracties.  De C.V.P. wenst wel uitdrukkelijk dat het politiek kader en de materiële steun worden aangereikt opdat het initiatiefrecht en de controlerende bevoegdheid van het parlement hun volle draagkracht zouden behouden.  De doeltreffendheid van de administratie ten dienste van de bevolking moet verhoogd worden, onder meer door de toepassing van doelmatige methoden van beheer en bestuur, de periodieke doorlichting en aanpassing van doelstellingen, taken en werkingsmethoden van de diensten op ieder niveau, de bevordering van decentralisatie en van deconcentratie, het aanmoedigen van de mobiliteit. Daardoor moeten ook de waardigheid van en de arbeidsvoldoening in de openbare dienst verhoogd worden. In het bijzonder stelt de C.V.P. voor een Wetenschappelijke Raad voor het Openbaar bestuur tot stand te brengen, gelast met de permanente studie en bevordering van de objectiviteit en doeltreffendheid van de openbare dienst.  De politisering van de administratie is de meest moderne vorm van onverdraagzaamheid en onrechtvaardigheid. Verschillende concrete maatregelen kunnen genomen worden die tot de depolitisering van de ambtenarij bijdragen zoals: de verplichte aanwerving via het Vast Wervingssecretariaat, de beperking van de keuzemogelijkheden voor de minister tot de eerst gerangschikte ambtenaren of door de veralgemeende toepassing van het signalement, het inschakelen van een specifieke beroepsinstantie om klaarblijkelijke politieke benoemingen te betwisten, de invoering van het „brevet" van de hoge ambtenaar, enz.  De C.V.P. zal in het programma van een nieuwe regering een groot belang hechten aan de depolitisering van het openbaar ambt.  De C.V.P. wil tevens de bureaucratisering afbouwen, de ministeriële kabinetten beperken tot de persoonlijke raadgevers van de ministers, en tenslotte een grotere openbaarheid van het bestuur tot stand brengen.  Alle hiervoor opgesomde maatregelen moeten bijdragen tot een herwaardering van het aangepast politiek fatsoen, waartoe een objectieve, volledige en zelfstandige berichtgeving eveneens onontbeerlijk is.  NAAR EEN HERSTEL VAN DE RECHTSTAAT.  Meer doeltreffendheid bij en vertrouwen in de justitie  Naar een justitie die het hoofd kan bieden aan een steeds sneller evoluerende maatschappij en die voor elkeen de rechtsorde, grondslag voor een democratische gemeenschap, kan verzekeren.  Het justitieel beleid heeft grote moeite om zich in een snel veranderende samenleving met enige geloofwaardigheid te handhaven. De afgelopen jaren is de politiek het rechtsleven te dikwijls gaan overwoekeren zodat de beginselen van de rechtstaat op de helling staan. De onmiskenbare politisering van de magistratuur en de mogelijke invloed van de uitvoerende macht op de gerechtspraktijk moeten te allen prijzen worden verhinderd. Evenmin kan geduld worden dat geweld wordt gebruikt als een middel tot politieke discussie of sensibilisering. Wanneer de rechtstaat niet meer functioneert, dreigt de dijk van de democratie door te breken.  De rechterlijke macht heeft als taak de vrijheid en gelijkheid van de burgers onder elkaar en tegenover de overheid te handhaven. Deze waarden zijn de christen-democraten te dierbaar om ze lichtzinnig op het spel te zetten. De crisis van de rechtstaat wordt mede in de hand gewerkt door een duidelijke normvervaging in de samenleving. Een te groot aantal wetten, die soms onoordeelkundig en slordig worden opgesteld, leiden tot oververhitting, onoverzichtelijkheid en bureaucratisering. Andere delen van de wetgeving zijn totaal verouderd zodat ze niet meer werkzaam zijn. Meteen verdwijnt rechtszekerheid en ontstaat massale burgerlijke ongehoorzaamheid, want een duidelijke norm als hanteerbare richtsnoer ontbreekt. Het recht, dat een integrerende taak heeft, gaat ontbindend werken en dit in een algemene crisistoestand.  Hiervan uitgaande streeft de C.V.P. bij voorrang naar:  - Hiertoe zijn vereenvoudigde en ook voor de gewone burger toegankelijke wetgevingen en reglementeringen, een doorzichtige rechtstaal en een systematische voorlichting over het recht, noodzakelijk.  - Daarvoor dient het statuut van de rechtelijke macht gevrijwaard door o.m. aanvullende wettelijke waarborgen bij de rekrutering van magistraten, teneinde de politisering bij de benoemingen uit te sluiten en de onafhankelijkheid alsmede de kwaliteit van het gerechtelijk corps veilig te stellen.  - Zulks vereist het behandelen van de rechtszaken binnen een redelijke termijn, zoniet faalt de justitie in haar bijzonderste taak de rechtszekerheid te herstellen.  Gezien de bij de hoven en rechtbanken nog steeds groeiende achterstand zijn dan ook bij voorrang organisatorische en wetgevende maatregelen te treffen, zoals de wijziging in de samenstelling en de uitbreiding van de bevoegdheid van sommige rechtbanken, het herzien van de in de loop der jaren aan de parketten toevertrouwde nevenopdrachten, een aanpassing van het procesrecht in burgerlijke zaken, een verruiming van de mogelijkheden inzake minnelijke schikking, een aanpassing van de personeelsformaties.  Maar ook meer preventieve rechtsbijstand voor iedereen.  Een aan de eigentijdse noden aan te passen.  burgerlijk- en handelsrecht.  Meer veiligheid en bescherming voor de burger.  Daarom moet een bijzondere aandacht worden besteed aan de uitbouw van kwalitatieve eerstelijnshulp van de balies en andere waardevolle initiatieven, waarbij door tijdige informatie en advies rechten kunnen worden gevrijwaard en rechtsgedingen vermeden.  Daarom is in een verruiming van de aanpak van de rechtshulp aan de minstbedeelden, ook het verwezenlijken van de reeds zo lang in het vooruitzicht gestelde rechtmatige vergoeding voor stagelopende advocaten centraal te stellen.  Dit kan door een hervorming van de wetgeving die het statuut van het vermogensrecht en het zakenrecht regelt.  Dit kan door het onverwijld tot stand komen van de uitblijvende wetgeving betreffende de huurovereenkomsten met een beter evenwicht tussen de verplichtingen van huurder en eigenaar en meer contractuele vrijheid in het bepalen van de huursom, mits vrijwaring van de stabiliteit van de huisvesting.  Dit kan door een aan de noden van het hedendaagse financieel en economisch leven dringend aan te passen wetgeving op de faillissementen.  Dit kan door een verjonging van de wetgeving op het gerechtelijk akkoord, afgestemd op de redding van de ondernemingen.  Dit kan door een degelijke procedure van beheer met bijstand, waarvan de herstelmaatregelen voor de in nood verkerende ondernemingen geen afbreuk doen aan de billijke rechten van de schuldeisers.  Dit kan door het doorvoeren van de hervorming van de wetgeving op de handelsvennootschappen, gekoppeld aan de democratisering van de onderneming.  Door het op punt stellen van een afdoende wetgeving ter bescherming van de consument, waarbij deze op een eenvoudige en snelle manier zijn recht op gezondheid, veiligheid, informatie en zijn economische belangen kan doen gelden.  Door een meer doorzichtige fiscale wetgeving en rechtspleging met het oog op meer rechtszekerheid voor de burger en het ondervangen van wetsontduikingen.  Door het uiteindelijk opnemen in onze wetgeving van de bescherming van bepaalde aspecten van de persoonlijke levenssfeer en maatregelen ter voorkoming van een abusieve toepassing van de informatica.  Door het oprichten van een verzekeringsfonds om slachtoffers van geweldmisdrijven te vergoeden, zo de daders onbekend blijven of onvermogend zijn.  Door een betere coördinatie tussen alle instanties betrokken bij de strijd tegen de gewelds- en economische criminaliteit.  Hierbij dient in de eerste plaats de nadruk te worden gelegd op het voorkomen van misdrijven en het behoud van de openbare rust en veiligheid.  Een bijzondere zorg is dan ook te besteden aan de vorming en opleiding in dienst van de burger van de verschillende politieorganen.  Door een aan de hedendaagse maatschappij aangepast strafwetboek en wetboek van strafvordering.  Door een herzien van de wetgeving op de handel en het dragen van wapens.  Door het verscherpen van de strijd tegen de handel in verdovende middelen en het opbouwen van een aangepaste infrastructuur voor hulp en opvang van de drugverslaafden.  Door een nieuw penitentiair beleid evenzeer op de beveiliging van de maatschappij als op de maatschappelijke en economische reïntegratie van de ex-gedetineerde afgestemd.  VI. ONS LAND IN EUROPA EN IN DE WERELD.  Verscherpte tegenstellingen op internationaal vlak.  De Europese veiligheid.  Samenwerking tussen arm en rijk in ieders belang.  Europese samenwerking ter bestrijding van de economische crisis.  EEN BUITENLANDS BELEID VOOR DE TACHTIGER JAREN.  Staande voor de wereldomspannende problemen waarvoor de samenleving zich in de tachtiger jaren geplaatst ziet, spreekt de C.V.P. zich uit voor een vernieuwde en krachtdadige aanpak op de diverse terreinen van het internationale gebeuren. Momenteel ziet de internationale gemeenschap zich geplaatst voor een verscherpte Oost-West tegenstelling zowel in Europa als het Midden-Oosten en Afrika. De betrekkingen tussen Noord en Zuid in de wereld zijn geblokkeerd en men komt er niet toe constructieve initiatieven te nemen om tot openingen op dat vlak te komen. Tenslotte en niet minder belangrijk moet men vaststellen dat de Europese opbouw in een stagnerende fase is gekomen, waarbij én initiatieven én visie ontbreekt over hoe de Gemeenschap verder uit te bouwen.  Op militair vlak constateert men een pariteit in de strategische wapens van beide supermogendheden, die is vastgelegd in de SALT-verdragen. Op conventioneel militair terrein echter is er een onevenwichtigheid ten nadele van de Westerse landen, wat ook het geval is inzake de middellange afstandswapens. Deze onevenwichtigheid plaatst vooral Europa in een onveilige situatie.  De C.V.P. wenst zich in deze context in te zetten voor een herstel van het evenwicht tussen Oost en West in het kader van het N.A.V.O. bondgenootschap. Daarom zal ons land zijn verplichtingen binnen de N.A.V.O. blijven eerbiedigen. De C.V.P. wil een positieve vredespolitiek voeren en verheugt zich dan ook over de stappen die recent worden ondernomen door beide grootmachten om het ontwapeningsgesprek weer op gang te brengen.  Inzake de Noord-Zuid-dialoog betreurt de C.V.P. de steeds opnieuw falende besprekingen die moeten leiden tot een menswaardiger bestaan van de meest armen in de wereld. Er is geen grotere morele plicht dan de levensstandaard van deze mensen te verhogen. Ondanks de economische crisis moet een krachtig beleid van ontwikkelingssamenwerking gevoerd worden, gericht op de basisbehoeften van de meest armen. Op lange termijn zal meer welvaart in de derde wereld nieuwe afzetmogelijkheden openen voor onze nijverheid en de tewerkstellingskansen in eigen land verhogen. In die zin ligt een belangrijke sleutel voor de relance van de wereldeconomie in de Derde Wereld.  Daarom is het debat over de oplossing van de schuldenlast, over de technologieoverdracht en over de internationale arbeidsverdeling van zo'n vitaal belang.  Naar Europa toe dient ons buitenland beleid gericht te zijn naar de verdere realisatie van de Europese Unie. Slechts dat Europa is in staat de meest dringende socio-economische problemen een oplossing te bieden, en m.a.w. een toekomst te verschaffen aan vooral de duizenden jongeren die zich willen inzetten voor een welvarender en cultureel rijkere Gemeenschap.  Nieuwe initiatieven gedurende het Belgisch voorzitterschap van de  EG-ministerraad.  Een gemeenschappelijk energiepolitiek: meer dan ooit noodzakelijk  Een innoverende i.p.v. defensieve economische politiek.  Daarom pleit de C.V.P. voor een versterking van het E.M.S. met het oog op de realisatie van de Economische en Monetaire Unie en voor elk Gemeenschapsinitiatief dat erop gericht is de tewerkstelling te vergroten en een competitiever economisch apparaat uit te bouwen. Wat de uitbreiding betreft dient de toetreding tot de Gemeenschap van Portugal en Spanje gerealiseerd, met de begeleidende maatregelen die ermee gepaard gaan. De Europese Politieke samenwerking dient verder uitgebouwd om op termijn te kunnen komen tot een hechte gemeenschappelijke aanpak van de internationale problemen.  De C.V.P. hecht de grootste betekenis aan het voorzitterschap van de EG-ministerraad dat door België vanaf 1 januari 1982 zal worden waargenomen.  Zij dringt aan dat deze periode zou worden te baat genomen om de Europese gedachte een nieuwe stimulans te geven en tot nieuwe realisaties over te gaan.  1. NAAR EEN NIEUWE STIMULANS VOOR DE EUROPESE GEMEENSCHAP  Geplaatst voor de huidige stand van zaken in de Europese Gemeenschap, stelt de C.V.P. een pakket van maatregelen voor die een heropleving van het integratieproces moeten bewerkstelligen. In eerste instantie is er het probleem van de bevoorrading in energie en grondstoffen. Niettegenstaande het feit dat reeds ernstige pogingen werden gedaan om het olieverbruik in de Gemeenschap terug te schroeven, dient deze inspanning te worden voortgezet en een gemeenschappelijke energiepolitiek te worden ontwikkeld. Naast de beveiliging van de toevoer die kan worden verzekerd door het aangaan van specifieke contracten met leveranciers, dient de Gemeenschap een beleid te voeren dat stimulerend werkt voor het onderzoek dat erop gericht is producten te ontwikkelen die grondstoffenvervangend zijn.  Ten tweede is de realisatie op termijn van de Economische en Monetaire Unie de enige waarborg voor een gemeenschappelijke politiek op economisch en monetair vlak (Cfr. TINDEMANS-rapport). Daarom dient het E.M.S. verder uitgebouwd tot een Europees Monetair Fonds en dient gestreefd naar een integratie van Groot-Brittannië in het monetair beleid van de gemeenschap. Het moet overigens blijvend tot de doelstellingen behoren elke hinderpaal weg te werken die de fusie van de tien nationale markten nog in de weg staat. Alleen een convergentie van het economisch beleid kan tot een duurzame monetaire stabiliteit leiden. België kan hiertoe alleen bijdragen door een sterk en nieuw beleid. In dit kader betreurt de C.V.P. het feit dat, niettegenstaande de financiële, administratieve en institutionele instrumenten voor een adequate industriële politiek aanwezig zijn, men op gemeenschapsvlak terzake een defensieve eerder dan een innoverende politiek voert.  De ontwikkeling van een eigen Europese spitsindustrie voor de toekomst.  Prioriteit voor rendabele familiale landbouwuitbatingen.  Geen Europa van technocraten.  Een nieuw industrieel beleid zou in de eerste plaats aandacht moeten besteden aan spitssectoren en de ontwikkeling stimuleren van bestaande gezonde ondernemingen. Concreet kan op Europees vlak gestreefd worden naar:  - het bevorderen van het wetenschappelijk onderzoek en van de beroepsvorming.  - de ondersteuning van „pilootprojecten" door selectief stimulerend op te treden. Men denkt aan de micro-elektronica en de bio-industrie. Op termijn bestaan zelfs mogelijkheden dat de landbouw kan bijdragen tot een betere en meer evenwichtige energievoorziening door gebruik te maken van de biomassa.  - het dynamisch aanwenden van de bestaande actiemogelijkheden zoals openbare bestellingen.  - de harmonisatie van de wetgevingen die het economisch leven raken. De verwezenlijking van een kapitaalmarkt via de afschaffing van wisselcontroles en andere beperkingen.  Een dergelijke industriële politiek komt tegemoet aan de eisen van een nieuwe internationale arbeidsverdeling die zich in de loop van de tachtiger jaren steeds verder zal zetten. Deze politiek benut ook de eigen comparatieve voordelen („brains") wanneer de gemeenschap zich straks op de internationale markt zal geplaatst zien voor nieuwe concurrenten komende uit de ontwikkelingslanden.  Specifiek inzake het landbouwbeleid als verst gevorderde realisatie van de Gemeenschap meent de C.V.P. dat men als doelstelling kan nemen dat het prijzenpeil moet toelaten rendabele familiale landbouwuitbatingen te verzekeren. Dit betekent dat de afremming van de overtollige productie vooral moet worden betracht bij de quasi industriële en niet-grondgebonden landbouwproducten die als de voornaamste verantwoordelijken moeten worden aanzien voor de overschotten.  Wat de tuinbouw betreft, deze moet in gelijke voorwaarden de concurrentie binnen de E.G. aangaan, dit vooral in het licht van de energiekostprijzen.  Wat betreft de herstructurering van de Europese begroting, deze mag niet uitsluitend en zelfs niet hoofdzakelijk worden gezien vanuit de invalshoek van de beperking van de landbouwuitgaven. De bedoeling moet inderdaad zijn te vertrekken van een algemene evaluatie van de Europese politiek, aan de hand van hun financiële implicaties om te komen tot een hernieuwde dynamische aanpak voor de verdere Europese opbouw.  Voor de christen-democraten is Europa geen louter economisch georiënteerde onderneming, onder leiding van technocraten. Volle aandacht moet daarom gaan naar de uitbouw van een Europa dat zich ook actief moet inlaten met:  - het sociaal beleid, met in de eerste plaats de oplossing van de tewerkstellingsproblemen, de problemen van de armen in onze samenleving, en de gelijke behandeling van mannen en vrouwen in het sociale zekerheidsstelsel;  Een grotere institutionele flexibiliteit is een dringende noodzaak.  - het familiaal beleid, door de uitwerking van regelingen die het samengaan van arbeids- en school- en gezinsleven op een meer soepele en bevredigende wijze mogelijk maken; in alle opties moet de zorg voor het gezin tot uiting komen.  - het onderwijs, dat een Europese dimensie moet krijgen, dat de burgers van Europa dichter bij elkaar brengt.  - de verdere uitbouw van een Europees regionaal beleid, dat het regionaal beleid van de lidstaten aanvult, coördineert en stimuleert. Hiermee wil de C.V.P. aansturen op de ontwikkeling en erkenning van de gewesten.  - de mogelijkheid voor samenwerking in de culturele sector, zodat de Europese culturele veelzijdigheid tot meer onderlinge verrijking en tot een duidelijker samenhorigheidsgevoel zou leiden.  Ten derde moet op institutioneel vlak een betere werking van de Europese instellingen worden verzekerd om de beslissingscapaciteit van de Gemeenschap te versterken, vooral in de Raad. De C.V.P. stelt daarom voor dat:  - in de eerste plaats wordt gestreefd naar een toepassing van de verdragsvoorschriften op grond van de gekwalificeerde meerderheid. Daarenboven moet aan de Commissie een ruimere armslag worden gegeven wat inhoudt dat ze weer initiatieven moet kunnen nemen, om te beheren en uitte voeren, zoals voorzien werd door de Verdragen, en dat ze een ruime machtsdelegatie krijgt om de beleidslijnen die door de Raad vastgelegd worden uit te voeren.  - een ruimere samenspraak komt tussen Raad en Parlement om zo meer aandacht te kunnen besteden aan de gevolgde politiek zelf, eerder dan aan de budgettaire uitgaven.  - ernaar gestreefd wordt dat het Parlement kan deelnemen aan het Europees wetgevend werk.  Begeleidende maatregelen bij de uitbreiding van de Gemeenschap.  Eén beslissingscentrum voor het Europese buitenlands beleid.  Tenslotte moet in het perspectief van de toetreding van Spanje en Portugal een aantal begeleidende maatregelen worden uitgewerkt om te verhinderen dat de uitzonderingsbepalingen binnen de Gemeenschap nog toenemen. Deze maatregelen moeten genomen worden met het oog op het herconcipiëren van het besluitvormingsmechanisme en de vermindering van de interne economische verschillen binnen de Gemeenschap.  Tenslotte is er het buitenlands beleid van de Gemeenschap zoals dit momenteel wordt geconcipieerd in de Europese Politieke Samenwerking. De C.V.P. meent dat slechts een verenigd Europa een doeltreffende bijdrage kan leveren aan de totstandkoming van een nieuwe wereldorde die aan deze doelstellingen beantwoordt, n.l. als scheppende kracht voor vooruitgang en internationale sociale rechtvaardigheid. Slechts een verenigd Europa kan zijn taken vervullen, zijn rechtmatige belangen in de wereld doen eerbiedigen, zich beschermen tegen militaire dreiging en instaan voor zijn toekomstig bestaan en soevereiniteit en vrijheid. Op de resultaten van de E.P.S. moet verder gebouwd worden en men  Een gesprek tussen de Gemeenschap en de Verenigde Staten is meer dan ooit nodig.  Een meer intensieve coöperatie tussen de Gemeenschap en de Derde Wereld moet ertoe komen één beslissingscentrum op te richten voor het buitenlands beleid (cfr. TINDEMANS-rapport. Europa mag zich niet tevreden stellen met het louter beschermen van zijn eigen belangen. Wij voelen ons verantwoordelijk t.a.v. de verdediging van de mensenrechten, van de fundamentele vrijheden en van de rechten der volkeren, omdat zonder deze een echte vrede uitgesloten is.  Het blijft voorts een opdracht van de Gemeenschap en haarleden, intens samen te werken in het kader van de Raad van Europa die de binding is met de niet-lidstaten van de Gemeenschap. Wij willen dat de Europese Gemeenschap, en later de Europese Unie, voor de V.S. een volwaardige partner is en met hen op voet van gelijkheid een opbouwende dialoog voert. De relaties tussen Europa en de V.S. worden gekenmerkt door een fundamentele eensgezindheid over de waarden van vrijheid en gerechtigheid, dooreen vergaande gemeenschappelijke visie op de politieke doelstellingen en door de binding binnen het Atlantisch Bondgenootschap die onontbeerlijk is voor de veiligheid van de Westerse landen.  De C.V.P. opteert daarom ook binnen het kader van het Europees buitenlands beleid voor een daadwerkelijke en duurzame ontspanning op basis van evenwichtige, gelijktijdige en wederkerige ontwapening. Het bevorderen van de menselijke, politieke, economische en culturele betrekkingen tussen de volkeren van Oost en West draagt bij tot de geloofwaardigheid van de ontspanning en kan dus een belangrijke vredesfactor zijn.  Wij willen samen met de landen van de Derde Wereld, als gelijkwaardige partners, een nieuwe ontwikkelings- en groeistrategie uitstippelen. Europa zal in deze dialoog zijn economische en sociale ervaring inbrengen. Wij moeten onze bevolking meer dan voorheen bewust maken van de ware omvang van deze problemen. Nog in dit kader wensen we dat de lidstaten hun bilaterale hulp in verhoogde mate onder de bevoegdheid van de gemeenschap brengen. Voorts hangt de geloofwaardigheid van Europa, als bondgenoot der jongste naties, af van zijn bijdrage aan de vergroting van de autoriteit van de U.N.O. In nauwe samenwerking met de Westerse democratieën en andere partners moet de Gemeenschap ijveren voor meer operationele beslissingsprocedures en een meer strikte en rationele werkmethode in de internationale organisaties.  2. INTERNATIONALE SAMENWERKING EN ECONOMISCHE RELANCE OP WERELDSCHAAL.  De economische problemen hebben een steeds meer uitgesproken internationaal karakter en moeten worden opgevangen door een verruimde samenwerking. Dit geldt voor de grondstoffen- en energiebevoorrading, de strijd tegen de inflatie, het herstel van de internationale monetaire orde en de hervatting van de dialoog tussen Noord en Zuid.  Alleen een krachtdadig Europees optreden kan een dergelijke internationale samenwerking tot stand brengen, zowel in de verhoudingen met de economische grootmachten als in de Noord-Zuidbetrekkingen.  Een belangrijke sleutel voor het herstel van de wereldeconomie ligt in de Derde Wereld. Door hun intensieve relaties worden industrielanden en ontwikkelingslanden zich meer en meer bewust van hun toenemende onderlinge afhankelijkheid. De groeiende economische verwevenheid en complementariteit tussen rijke en arme landen moet aangewend worden om de ontwikkeling in het algemeen en meer bijzonder de sociale ontwikkeling van de massa's in de Derde Wereld te bewerkstelligen en om de economische opbloei en een toenemende tewerkstelling bij ons te realiseren.  De oplossing van problemen zoals de schuldenlast van Derde Wereldlanden, de technologieoverdracht, financieringsmogelijkheden voor investeringen enz. is hierbij van essentieel belang. Protectionisme wijzen wij ten stelligste af.  In deze zin kan een positieve Noord-Zuid-dialoog tot stand komen. De internationale samenwerking in de jaren tachtig zal zich meer en meer profileren als een samenwerking in de vorm van een volwaardig partnership, gestoeld op het principe van de wederzijdse belangen.  Voldoende middelen ten dienste van een doeltreffend beleid.  Motorfunctie binnen de E.G..  Multilaterale ontwikkelingssamenwerking.  Hoofdaccenten in het Belgisch bilateraal ontwikkelingsbeleid.  Nieuw geografisch beleid  3. EEN ONTWIKKELINGSBELEID GERICHT OP DE NODEN VAN DE MEEST ARMEN.  De economische crisis bij ons mag dus geen argument zijn om ons  af te sluiten van het mondiaal gebeuren.  Integendeel.  Voor de C.V.P. dient zo snel mogelijk opnieuw 0,7% van het B.N.P.  aan ontwikkelingssamenwerking besteed te worden (met 0,15 %  van het B.N.P. voor de onderontwikkelde landen).  De zware besnoeiingen die ons land de laatste twee jaar heeft doorgevoerd hebben het mogelijk gemaakt verspillingen en inefficiëntie uit onze ontwikkelingssamenwerking te halen.  Het opnieuw opdrijven van de middelen voor ontwikkelingssamenwerking moet gepaard gaan met de nodige heroriënteringen met het oog op een doelmatiger besteding dan in het verleden.  - België dient in 1982, als voorzitter van de Europese Raad Ontwikkelingssamenwerking, op het vlak van de E.G. de motor te zijn van een progressief beleid, teneinde de wereldcrisis het hoofd te bieden en de groei te hernemen.  De C.V.P. wenst dat België actief meewerkt aan de realisatie van het plan van de EG-commissie ter bestrijding van de honger in de wereld.  - De trilaterale samenwerking met OPEC-landen ten voordele van de Derde Wereldlanden dient verder gepromoveerd te worden.  - De Belgische bijdrage voor multilaterale hulp moet geconcentreerd worden op die instellingen die gespecialiseerd zijn in sectoren waar ook het Belgische ontwikkelingsbeleid zich op wil concentreren, zoals landbouw, energievoorziening, industriële ontwikkeling en collectieve nutsvoorzieningen.  De vertegenwoordiging van ons land in deze instellingen en in hun projecten moet dringend verbeterd worden.  - Het Belgisch Ontwikkelingsbeleid moet prioritair gericht zijn op de bevrediging van de basisbehoeften in de armste landen. De aandacht moet dus vooral gaan naar plattelandsontwikkeling en steun aan de landbouw.  - Er dient rekening gehouden met de ontwikkelingsgraad van elk land afzonderlijk.  Een arm land vergt een meer globale samenwerking dan een ontwikkelingsland uit de middengroep. Bij deze laatsten moet de aandacht gaan naar de geografische of sociologische armoedezones en naar meer specifieke ontwikkelingsprojecten. Ook moet er meer ruimte geschapen worden voor investeringen en nieuwe economische en industriële samenwerkingsvormen.  - Naast de traditionele samenwerking met Afrikaanse landen moet de diversiteit in het Belgisch Ontwikkelingsbeleid naar landen in Latijns-Amerika en Azië verder gezet worden. Met deze landen kan, naast de hulp aan de armste streken en bevolkingsgroepen, ook een meer klassieke economische en industriële samenwerking tot stand komen.  Nieuw sectorieel beleid.  Zaïre.  De instrumenten voor een goed ontwikkelingsbeleid.  -In landen waar België traditioneel mee samenwerkt, moet men komen tot vernieuwing van de aanpak: naast het opzetten van nieuwe onderwijs- en vormingssystemen, dient meer aandacht te gaan naar andere sectoren zoals: plattelandsontwikkeling, energie, industriële samenwerking en collectieve nutsvoorzieningen.  Aan de Belgische universitaire instellingen kunnen universitaire onderwijsprojecten in de ontwikkelingslanden worden toevertrouwd.  - De nood in Zaïre is groter dan ooit. Ten overstaan van deze problemen moet ons land blijven optreden in het kader van het internationaal saneringsplan voor Zaïre, op voorwaarde dat de waarborgen voorhanden zijn dat de hulp voortdurend ten goede zal komen aan de brede massa's en dat een duurzame ombuiging van de beleidsstructuren effectief tot stand komt.  - Het statuut van de ontwikkelingsexperts dient dringend hervormd in de zin van betere reïntegratiemogelijkheden in de openbare sector in België, gekoppeld aan een realistischer financieel statuut.  - Het kostendelend tewerkstellingsplan voor een nieuw arbeidscircuit in de Derde Wereld moet onmiddellijk in werking gesteld worden.  - Voor een goede uitvoering van het ontwikkelingsbeleid dringt zich een verbetering van de organisatie en de functionering van het Algemeen Bestuur voor Ontwikkelingssamenwerking op met o.a. het opmaken van een rationele ontwikkelingsplanning die omvat:  • het bepalen van een aantal concentratielanden.  • een globale aanpak.  • meerjarenplanning.  • kwaliteitsverbetering van de ontwikkelingsprojecten.  • betere organisatie van de inspraak van de coöperatie.  De samenwerking met de Niet-Gouvernementele Organisaties moet kwalitatief uitgebouwd worden.  Er dient een streng toegepast selectief beurzen en een degelijk onthaalbeleid opgezet te worden.  Er moet optimaal gebruik gemaakt worden van het Fonds voor Ontwikkelingssamenwerking dat een aantal nieuwe technieken toelaat (leningen, participaties in gemengde en openbare ondernemingen, rentevergoedingen).  Een actieve voorlichtingspolitiek over ontwikkelingssamenwerking door het Algemeen Bestuur voor Ontwikkelingssamenwerking en door de Niet-Gouvernementele Organisaties moet de bevolking dichter betrekken bij de noden elders in de wereld en het Belgisch beleid dienaangaande.  Verder moeten alle aspecten van ontwikkelingssamenwerking gemondialiseerd worden door concentratie van de budgettaire middelen op de begroting ontwikkelingssamenwerking.  4. EEN BELEID VOOR VREDE EN VRIJHEID IN EUROPA.  Solidair met de N.A.V.O..  Een Europees defensiebeleid.  Intern defensiebeleid.  De C.V.P. ziet het defensiebeleid als een wezenlijk onderdeel van een vredesbeleid; daarom wil zij zich actief blijven inzetten voorde realisatie van een waarachtige ontspanning in Europa en in de wereld.  Het defensiebeleid moet uitgaan van onze solidariteit in de N.A.V.O., van het verstevigen van de Europese pijler binnen het Atlantische Bondgenootschap en van onze nationale prioriteiten en mogelijkheden.  Niet alleen biedt de N.A.V.O. de onmisbare afschrikking om een gewapend conflict in Europa te voorkomen, maar tevens is zij de enige doeltreffende vorm van verdediging, voor het geval een conflict toch mocht uitbreken.  De C.V.P. wil zich inzetten voor een maximale afbouw van de nucleaire bewapening. Daarom wil zij alle inspanningen in die richting bevorderen, op voorwaarde dat deze gelijktijdig, wederzijds en evenwichtig gebeuren. Ondertussen meent zij dat het evenwicht tussen Oosten West van levensbelang is met het oog op een doeltreffende afschrikking. Ook daarom wil zij resoluut trouw blijven aan het N.A.V.O. dubbelbesluit van december 1979.  In uitvoering van dit besluit moet de finale beslissing tot installeren van middellangeafstandsraketten genomen worden in het licht van het verloop van de ontwapeningsbesprekingen tussen de U.S.A. en de U.S.S.R. De C.V.P. verheugt zich dan ook over de stappen die recent werden ondernomen door beide grootmachten om het ontwapeningsgesprek weer op gang te brengen.  Op Europees niveau meent de C.V.P. dat ook de defensie-inspanningen van de Europese landen beter met el kaar in overeenstemming moeten gebracht worden. Daartoe moet ook inzake defensie het Europees overleg op gang gebracht worden.  Bij internationale ontwapeningsonderhandelingen moeten de Europese landen hun inspanningen bundelen en tijdens de SALT- en M.B.F.R.-besprekingen, zoveel mogelijk één stem laten horen.  Voorts wenst de C.V.P. uitdrukkelijk dat de Belgische diplomatie als stimulator en als gangmaker optreedt ter bevordering van de constructieve dialoog op wereldplan, zowel tussen Oost en West als tussen Noord en Zuid. Ons land en Europa moeten er verder voor ijveren dat in de schoot van de U.N.O. een samenwerking groeit, die een vreedzamere en een rechtvaardigere nieuwe wereldorde kan uitbouwen en doen eerbiedigen.  Een bijzonder probleem is dat van de wapenhandel. De C.V.P. eist een strenge controle op de wapenhandel en het wapentransport. Daaromtrent moet de regering het Parlement inlichten over het terzake gevoerde beleid in het kader van een bijzondere commissie.  Solidair met de N.A.V.O., aanvaardt België ook het strategisch concept van deze organisatie en het verbindt zich, in het kader daarvan, om deel te nemen aan verschillende militaire opdrachten te land, in de lucht en op zee.  Een democratische en sociale militaire gemeenschap  Rekening houdend evenwel met de middelen die het kan aan zijn militaire defensie besteden moet het zijn verbintenissen tegenover de N.A.V.O. zo doseren dat het optimale evenwicht tussen de nationale en bondgenootschappelijke belangen wordt gevonden en dat elk van de aangegane verbintenissen ook consequent kan worden nagekomen.  De politieke criteria voor deze dosering liggen in het aantal dienstplichtigen die bij elk van de opdrachten kan worden betrokken; in de vrijwaring van het maatschappelijk bestel en de waarden die het vertegenwoordigt en de bestendiging ervan; in de solidariteit die België aan zijn partners verschuldigd is en die vooral belichaamd wordt in de opdrachten die specifiek aan België zijn toegewezen.  Toegegeven moet worden dat de huidige stand van de professionalisering even nefast blijkt te zijn voor de operationaliteit van de strijdkrachten als voor de condities waarin de miliciens hun diensttijd moeten vervullen.  Deze toestand moet dringend herzien worden. Tezelfdertijd moet een grondige hervorming van de militaire dienstplicht onderzocht worden. Deze moet gaan in de zin van een grotere sociale rechtvaardigheid in de verdeling van de lasten, een beter voldoen aan de operationele behoeften en een groter rendement van de bestede tijd.  De C.V.P. wil zich bijzonder inzetten voor een actief sociaal beleid ten aanzien van de militaire gemeenschap in ons land en bij de Belgische Strijdkrachten in Duitsland.  Deze gemeenschap is uiteraard onderworpen aan bijzondere plichten en beperkingen die voortvloeien uit de opdrachten van de strijdkrachten, zoals de hoge paraatheidsgraad, de eigen tuchtvereisten, de stationering in het buitenland.  Dit specifieke karakter eerbiedigend, moet er gestreefd worden naar adequate maatregelen om de sociale problemen die bestaan op het niveau van het familieleven, de menselijke verhoudingen, de uitoefeningen van de politieke en sociale rechten, de vrijetijdsbesteding, zo harmonieus mogelijk op te lossen.  De specifieke problemen van de burgerpersoneelsleden die tot de militaire gemeenschap behoren, en van hun familie, zullen ruime aandacht krijgen. Inzonderheid moet de loopbaanmogelijkheden verder worden verbeterd, en zal het sociaal statuut van de burgerpersoneelsleden in Duitsland worden aangepast.
