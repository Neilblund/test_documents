<<Օրինաց երկիր>> կուսակցությունը իր գործունեության15 տարիների ընթացքում անցել է հաջողությունների և փորձությունների հետաքրքիր ու դժվարին ուղի:
Այս տարիներին ժողովուրդն իր կողքին տեսավ ոչ թե իր քվեն չարաշահող, այլ իր կամքն արտահայտող և իր շահերը պաշտպանող քաղաքական ուժին:
Բոլոր համապետական ընտրություններին ժողովուրդը վստահեց ու հավատաց ՕԵԿ-ին:
Կուսակցությունն էլ իր հերթին իր խոստումների տերը եղավ` 15-ամյա իր կենսագրությունը դարձնելով հռչակած ծրագրերի ու բարեփոխումների իրականացման, գաղափարների, համոզմունքների ու պատասխանատվության ճանապարհ:
ՕԵԿ-ի սկզբունքային դիրքորոշումներն ազգային, պետական և հասարակական կյանքում իր արտացոլումը գտան խորհրդարանում օրենսդրական բեղմնավոր և արդյունավետ գործունեության ընթացքում:
<<Օրինաց երկիր>> կուսակցությունը դարձավ շուրջ 200 ընդունված օրենքների հեղինակ, որոնց հիմնական մասը կրել է բարեփոխումային բնույթ:
Կուսակցության կենսագրությունը վերջերս ըստ արժանվույն հարստացավ մի նոր պանծալի էջով` ՕԵԿ-ը անդամակցեց Եվրոպական ժողովրդական կուսակցությանը, ինչը մեզ համար և´ մեծ պատիվ է, և´ մեծ պատասխանատվություն:
Առաջիկա 5 տարիներին մեր գերխնդիրն է լինելու երկրում այնպիսի բովանդակային փոփոխությունների իրագործումը, որի արդյունքում մարդիկ կապրեն օրենքի երկրում, ուր մարդը կարող է ակնկալել պետությունից աշխատանք, արժանապատիվ վարձատրություն, իսկ անվտանգ ու բարեկեցիկ ապրելը և իր իրավունքների ու ազատությունների իրականացումը կդառնա պետության համար կենսակերպ:
Կուսակցությունը, հավատարիմ իր որդեգրած կառուցողական դիրքորոշմանը և օրինաստեղծ գործունեությամբ երկրի առջև ծառացած խնդիրները աստիճանաբար, բայց հաստատուն լուծելու սկզբունքին, իր նախընտրական ծրագրի յուրաքանչյուր բաժնում նշելով առկա հիմնախնդիրները, կարևորելով պետական քաղաքականության գերակայությունները, առաջարկում է կոնկրետ գործողություններ, նոր լուծումներ հին խնդիրներին:
Մենք համոզված ենք, որ Հայաստանին անհրաժեշտ է զարգացման ազգային ռազմավարություն և որի կենսագործումը մեծապես կնպաստի մեր ժողովրդին հուզող բազմաբնույթ խնդիրների լուծմանը, մարդկանց կենսամակարդակի բարձրացմանը, պետության սոցիալական գործառույթների և զորակցության ընդլայնմանը, միջազգային ասպարեզում Հայաստանի Հանրապետության հեղինակության և դերի ամրապնդմանը:
<<Օրինաց երկիր>> կուսակցությունը, ներկայացնելով իր նախընտրական ծրագիրը, այն իրագործելու ճանապարհին պատրաստ է համագործակցել յուրաքանչյուր քաղաքացու, յուրաքանչյուր քաղաքական ուժի հետ, ով հանդես կգա երկրում քաղաքական կայունության, անցնցում զարգացման, ազգային համաձայնության, երկրի կայուն և հաստատուն զարգացման օգտին:
<<Օրինաց երկիր>> կուսակցության գերագույն նպատակն է` կառուցել օրենքի երկիր եվ օրենքով ապրող հասարակություն.
-որտեղ մարդու ազատ, անվտանգ ու բարեկեցիկ ապրելու և իր իրավունքների իրականացումն ապահովելու համար պետությունը կստեղծի բոլոր անհրաժեշտ օրենսդրական և ինստիտուցիոնալ պայմանները,
-որտեղ հոգատարությունը յուրաքանչյուր մարդու նկատմամբ և յուրաքանչյուր անձի ներուժի բացահայտումն ու զարգացումը կդառնա պետության ռազմավարության նպատակը, հիմքն ու առանցքը:
<<Օրինաց երկիր>> կուսակցությունն առաջարկում է նախընտրական ծրագիր, որն ուղղված է երկրում բովանդակային բարեփոխումների իրականացմանը:
Այն ռազմավարական, հեռանկարային ծրագրավորման և առաջնահերթ գործնական քայլերի համալիր է, ինչը խթանիչ ազդակ կհանդիսանա երկրի արագընթաց վերելքի, նոր աշխատատեղերի ստեղծման, սոցիալական ներուժի ու եռանդի ձևավորման, հասարակության մեջ հուսալքության դրսևորումների հաղթահարման համար, կնախանշի հստակ նպատակներ, խթանիչ մոտեցումներ, կոնկրետ գործողություններ, որոնց կենսագործումը երկիրը կտանի առաջընթացի ու զարգացման ճանապարհով:
Չպետք է լինեն աշխատավարձեր, որոնցով հնարավոր չէ ապրել:
Մեր նպատակն է` ՀՆԱ-ում աշխատավարձի բաժնեմասի կտրուկ բարձրացումը:
Մեծահարուստը պետք է ավելի շատ հարկ վճարի, քան շարքային քաղաքացին
Հայաստանում այսօր բնակչության եկամուտների տարբերությունը, ամենահարուստ և ամենաաղքատ խմբերի միջև անջրպետը հասել է մտահոգիչ սահմանի:
Աճում է աղքատ մարդկանց քանակը, աշխատանքի ցածր վարձատրությունը խափանում է ազնիվ ճանապարհով փող վաստակելու ցանկությունը, թոշակների և նպաստների մակարդակը հնարավորություն չեն տալիս պահպանել առողջությունը, ապրել արժանավայել կյանքով:
Ունեցվածքային անհավասարությունը և տնտեսության մենաշնորհային հատվածի խոշորացումը խորացնում են սոցիալական դժգոհությունը:
Ելնելով ստեղծված իրավիճակից` <<Օրինաց երկիր>> կուսակցությունը առաջնահերթ է համարում.-բյուջետային ոլորտի աշխատակիցների` գիտնականների, ուսուցիչների, բժիշկների, մշակույթի բնագավառի աշխատողների աշխատավարձը հետևողական բարեփոխումների միջոցով հասցնել պետական ծառայողների աշխատավարձի մակարդակին,
-աշխատավարձի նոր ներքին սանդղակի սահմանումը` ելնելով սպառման սոցիալական չափորոշիչներից` տարածքային, ճյուղային և որակավորման գործակիցների հաշվառմամբ,
-հարկման համակարգի խորքային բարեփոխումը` եկամտահարկի առաջադիմական (հարաճուն) սանդղակի ներդրումը,
-աշխատող, սակայն սոցիալական պաշտպանության կարիք ունեցող մարդկանց աջակցության պետական ռազմավարության մշակումը և իրականացումը,
-սպառողական զամբյուղի ապրանքների և ծառայությունների ցանկի ընդլայնումը և ծավալի ավելացումը, երկրում գների սանձարձակ աճի կոշտ վերահսկումը,
-Հայրենական մեծ պատերազմի վետերաններին, արցախյան ազատամարտի մասնակիցներին, զոհված ու վիրավոր ազատամարտիկների ընտանիքներին անհրաժեշտ պետական աջակցության ցուցաբերումը, նպաստների և հավելավճարների համակարգի հետագա զարգացումը` նրանց շահերի էական բարձրացումը երաշխավորելու համար,
-սոցիալական ապահովությունից սոցիալական ապահովագրության համակարգի անցնելու գործուն մեխանիզմների կիրառումը,
-նախկին ԽՍՀՄ խնայբանկերում քաղաքացիների խնայողական ավանդների վերադարձման տեմպերի արագացումը, այդ նպատակով հատկացվող միջոցների ավելացումը և գործընթացի շարունակականության ապահովումը:
Նոր աշխատատեղերի ստեղծումը պետության համար գերխնդիր է
Աշխատատեղերի ստեղծումը ներկայումս կարևորագույն սոցիալ-տնտեսական հիմնախնդիրն է:
Այստեղ է գտնվում աղքատության հաղթահարման, արտագաղթի կասեցման, մարդկանց բարեկեցության և արժանի ապրելակերպի ձևավորման բանալին:
Նոր աշխատատեղերի ստեղծման համար խիստ հրատապ է և առաջնահերթ`-<<Աշխատատեղեր և արժանապատիվ վարձատրություն>> ազգային ռազմավարության մշակումն ու իրականացումը,
-գործազրկության հաղթահարման և աշխատատեղերի ստեղծման հնգամյա ծրագրի ընդունումն ու իրականացումը,
-ըստ տնտեսության ճյուղերի և ըստ բնակավայրերի զբաղվածության նպատակային ծրագրերի մշակումը և կիրարկումը,
-նոր աշխատատեղեր ստեղծող ձեռնարկություններին համապատասխան հարկային արտոնությունների տրամադրման օրենսդրորեն ամրագրված համակարգի ձևավորումը,
-փոքր և միջին ձեռնարկությունների ստեղծման աջակցության նպատակային ծրագրերի իրականացումը,
-մարզերում արդյունաբերական ձեռնարկությունների մասնաճյուղերի ստեղծման խթանումը և աջակցությունը,
-փոքր և միջին ձեռնարկություններին աջակցելու նպատակով պետական, խառը և մասնավոր ֆինանսական երաշխիքային հիմնադրամների ստեղծումը,
-գյուղական բնակավայրերում գյուղմթերքների վերամշակման, արոտօգտագործողների սպառողական, այգեգործական, անասնապահական կոոպերատիվների և ձեռնարկությունների ստեղծման աջակցությունը,
-փոքր բիզնեսի ստեղծման արտոնյալ վարկավորման համակարգի ձևավորումը,
-չաշխատող մասնագետների որակավորման բարձրացման և վերապատրաստման համակարգի ներդրումը,
-հանրապետության բոլոր քաղաքներում աշխատանքի տեղեկատվական կենտրոնների ստեղծումը, որտեղ մեկտեղված կլինեն պետական ու մասնավոր սեկտորի առաջարկությունները աշխատանք փնտրողների համար,
-աշխատանքի տեղավորման պետական գործակալության և մարզային մասնաճյուղերի միասնական ցանցի ձևավորումը:
Կենսաթոշակը ողորմություն չէ, այն պետք է ապահովի արժանի ծերություն
Կենսաթոշակային ոլորտում արմատական և առաջնահերթ բարեփոխումների անհրաժեշտությունն ակնհայտ է:
Այդ առումով <<Օրինաց երկիրը>> առաջարկում է`-կենսաթոշակային համակարգի բարեփոխում աշխատավարձերի և կենսաթոշակների հարաբերակցությունը բնականոնի հասցնելու (թոշակը` աշխատավարձի 35%-ից ոչ պակաս) թոշակառուների ներկայիս սերնդի համար,
-կենսաթոշակային կուտակային ապահովագրական համակարգի ներդրում,
-կենսաթոշակային ապահովման ոչ պետական համակարգի զարգացման խթանում,
-կենսաթոշակային պետական համակարգի արդյունավետության բարձրացում, աշխատավարձի և ստաժի հաշվարկման սահմանափակող գործակիցների վերանայում,
-կենսաթոշակային կուտակային հիմնադրամներում կուտակած դրամի ապահովության երաշխիքային մեխանիզմների ստեղծում,
-պետության կողմից քաղաքացուն տրվող կենսաթոշակների պարտադիր ինդեքսավորում` գնաճի իրական տեմպերին համապատասխան, ինչպես նաև թոշակների ամենամյա աճի երաշխավորում,
-կանանց կենսաթոշակային տարիքի աստիճանական նվազեցում,
-70, 75, 80 տարիքի անձանց ծերության աշխատանքային կենսաթոշակի բազային մասի ավելացում,
-սոցիալական ապահովագրության ոլորտում պետական խիստ վերահսկողության գործուն մեխանիզմների կիրարկում:
Ժողովրդագրության, մայրության և մանկության խնդիրների հետ առնչություն ունեցող բոլոր հարցերի լուծումներն անհետաձգելի են:
<<Օրինաց երկիր>> կուսակցությունն այս ուղղությամբ առաջարկում է.-բազմազավակության և ծնելիության նյութական խրախուսման համակարգի զարգացում` առաջին երեխայի ծննդյան միանվագ նպաստի չափը դարձնելով 100.000 դրամ, երկրորդ երեխայի ծննդյան դեպքում` 200.000 դրամ, երրորդ երեխայի համար` 500.000 դրամ, չորրորդ երեխայի համար` 600.000 դրամ, հինգերորդ երեխայի համար 1մլն. Դրամ,
-մինչև երկու տարեկան երեխայի խնամքի նպաստի տրամադրում ոչ միայն աշխատող, այլև չաշխատող մայրերին,
-անվճար ծննդօգնության և սերտիֆիկացիոն համակարգի արդյունավետության բարձրացում, հղիության ամբողջ ժամանակահատվածում կանանց անվճար բժշկական օգնության տրամադրում,
-ընտանեկան նպաստների համակարգի հիմնովին վերանայում,
-ժողովրդագրական վիճակի բարելավմանն ուղղված պետական նպատակային ծրագրի մշակում և իրականացում,
-բազմազավակ ընտանիքներին պետական աջակցություն ցուցաբերելու նպատակային ծրագրերի մշակում և իրականացում,
-երիտասարդ ընտանիքներին պետական երաշխավորությամբ ցածր տոկոսադրույքներով հիփոթեքային երկարաժամկետ վարկերի տրամադրում, որդեգրելով զեղչեր տրամադրելու սկզբունքը' առաջին երեխայի ծնվելու դեպքում` 10 տոկոս, երկրորդի դեպքում` 25 տոկոս, երրորդ երեխայի ծննդյան դեպքում 50 տոկոս, չորրորդի դեպքում` 75 տոկոս, հինգերորդի դեպքում` վարկի լրիվ մարում,
-սոցիալապես անապահով ընտանիքներին հասցեական պետական աջակցության ցուցաբերում,
-անվճար սպորտային սեկցիաների, ստեղծագործական խմբակների, ամառային հանգստյան ճամբարների ցանցի ընդլայնում:
Տան վարձերը չպետք է պատուհաս դառնան ժողովրդի համար, իսկ մարդիկ պետք է վճարեն միայն մատուցված ծառայությունների համար
Մարդկանց ամենահուզող հարցերից են կոմունալ ծառայությունների սակագները և բնակարանային վարձը: ՕԵԿ-ը գտնում է, որ քաղաքացին պետք է անհատական պայմանագրի հիման վրա կամովին վճարի այդ ծառայությունների դիմաց:
Վճարների մուծումը չպետք է դառնա ընտանիքների համար չարիք, ուստի անհրաժեշտ է.-կոմունալ ծառայությունների, բնակարանների պահպանման և վերակառուցման սակագների նկատմամբ սահմանել վերահսկողության գործուն մեխանիզմներ` բացառելով պաշտոնյաների և համատիրությունների կամայականությունը:
Վճարումները պետք է իրականացվեն բնակիչների համար միայն իրապես կատարված աշխատանքների և տրամադրված կոմունալ ծառայությունների համար,
-բազմաբնակարան շենքերի սեփականատիրության կառավարման և պահպանման համակարգի արդիականացում և համատիրությունների գործառույթների հստակեցում, ներդրումների համար ոլորտի գրավչությանը նպաստող գործուն մեխանիզմների կիրառում,
-քաղաքացուն ծառայությունների մատուցման ոլորտի ամբողջական ազատականացում, մրցակցության ապահովում, այս ոլորտում մասնավոր ընկերությունների ստեղծման խթանում,
-բնակտարածքի և կոմունալ ծառայությունների մրցութային եղանակով մատուցման գործառույթի օրենսդրորեն ամրագրում:
Բնակարաններ հասարակության բոլոր խավերի, այլ ոչ թե միայն հարուստների փոքր խմբի համար
Ելնելով ստեղծված մտահոգիչ իրավիճակից, <<Օրինաց երկիր>> կուսակցությունն առաջարկում է.
-սոցիալական բնակշինարարության ազգային ռազմավարության մշակում և իրականացում,
-ՙԲնակարան կարիքավոր ընտանիքին` պետական նպատակային ծրագրի մշակում և կիրարկում, սոցիալական վարձակալության հիմունքներով բնակարանների տրամադրում բյուջետային համակարգի աշխատակիցներին, երիտասարդ մասնագետներին, վթարային և խարխուլ շենքերում ապրող ընտանիքներին,
-բնակարանների տրամադրում զոհված կամ հաշմանդամ դարձած ազատամարտիկների ընտանիքներին,
-պետական միջոցներով կառուցված բնակարանների տրամադրում սոցիալապես առավել անապահով խավերին` ինչպես անվճար, այնպես էլ` երկարաժամկետ վարկավորման միջոցով,
-բնակարանների ձեռք բերման համար երկարաժամկետ հիփոթեքային վարկերի տրամադրում, հիփոթեքային հիմնադրամների, շինարարական խնայդրամարկղների ստեղծում, կարիքավոր ընտանիքների համար հիփոթեքային վարկերի տոկոսադրույքների իջեցում և սուբսիդավորում,
-օրենսդրորեն ամրագրել, որ հիպոթեքով բնակարանների ձեռք բերման ժամանակ կանխավճարի փոխարեն կարող է գրավադրվել բնակարանը և աստիճանաբար հասնել նրան, որ հիպոթեքով բնակարանների համար պահանջվող կանխավճարը կտրուկ նվազեցվի կամ վերացվի` կիրառելով երաշխիքային մեխանիզմներ,
-արհեստական խոչընդոտների և բյուրոկրատական քաշքշուկների բացառում շենք, շինություններ կառուցելու ընթացքում, եթե վերջիններս չեն վնասում այլ քաղաքացիների շահերին, այդ գործառույթների պարզեցված ընթացակարգերի և ձևակերպումների ապահովում,
-պետական և մասնավոր բնակարանային շինարարական կոոպերատիվների ստեղծման աջակցում,
-վթարային բնակելի շենքերի գույքագրում և այդ շենքերի ամրացման աշխատանքների իրականցում:
Քաղաքացիների որակյալ բուժօգնություն ստանալու իրավունքը պետք է պահպանվի անխտիր:
<<Օրինաց երկիր>> կուսակցությունը գտնում է, որ դրա համար անհրաժեշտ է`-անվճար բժշկության ծառայությունների որակի բարելավելում և ըստ տարածաշրջանների դրանց հասանելիության միանման մակարդակի ապահովում,
-<<Բուժօգնության պետական երաշխիքների մասին>> ՀՀ օրենքի ընդունում, որը հստակ կսահմանի պետության կողմից երաշխավորվող ժամանակակից բժշկական չափորոշիչները ու անվճար բուժօգնության ծավալները,
-բժշկական ապահովագրության քաղաքակիրթ ժամանակակից համակարգի ներդրում,
-վերականգնողական բժշկությունից դեպի կանխարգելիչ առողջապահության անցում, ազգաբնակչության պարտադիր անվճար դիսպանսերիզացիայի համակարգի ներդրում,
-առողջ ապրելակերպի նոր ազգային վարվելակերպի քաղաքականության մշակում և իրականացում,
-մասնագիտական բժշկական կենտրոնների ստեղծում, դրանց կայացման գործում պատշաճ պետական աջակցության ցուցաբերում,
-երկրի յուրաքանչյուր բուժհաստատության բժշկական մասնագետների հետ հեռա և համացանցային խորհրդատվությունների համակարգի ներդրում,
- գյուղական ամբուլատոր ծառայությունների վերազինում և արդիականացում,
-բուժաշխատողների աշխատավարձերի հետզհետե բարձրացում, վարձատրության նոր ձևերի կիրարկում,
-բուժծառայության ոլորտի աշխատակիցների ատեստավորման գործուն մեխանիզմների ներդրում և անորակ բուժման համար պատասխանատվության խստացում,
-ընտանեկան բժշկի ներդրվող համակարգի շարունակական կատարելագործում,
-ազգաբնակչությանը դեղորայքով ապահովման ժամանակակից ապահովագրության համակարգի ներդրում:
ՕԵԿ-ը համոզված է, որ Հայաստանը պետք է դառնա արտադրող և արտահանող երկիր` արտահանման կողմնորոշում ունեցող տնտեսական համակարգով:
Այդպիսի տնտեսություն կառուցելու համար անհրաժեշտ է.-տնտեսության արդիականացում, գիտատար և բարձր տեխնոլոգիաների վրա հիմնված, արտահանողական ուղղվածությամբ, նոր աշխատատեղեր ապահովող արդյունաբերության ստեղծում և կայուն զարգացում, տնտեսական աճի ապահովում,
-ներդրումային միջավայրի բարելավում, նորարարությունների համար արդյունավետ ենթակառուցվածքների ստեղծում, բարձր որակավորում ունեցող կադրերի պատրաստում, գիտական ներուժի ակտիվ ներգրավում,
-ներդրումների օրենսդրական խթանում բարձր տեխնոլոգիաների և գիտատար արտադրության ոլորտում,
-նորարարական տեխնոլոգիաներով զինված, միջազգային շուկայում հաջողությունների հասած հայկական ձեռնարկությունների գույքագրում, դրանց ֆինանսական և այլ անհրաժեշտ օգնության ու աջակցության ցուցաբերում,
-գործարարների իրավունքների պաշտպանի` տնտեսական օմբուդսմենի ինստիտուտի ներդրում,
-տնտեսական և ֆինանսական հակաճգնաժամային գործուն մեխանիզմների մշակում և իրականացում,
-տնտեսության մեջ ստվերայնության, օլիգոպոլ համակարգի և երկրի տնտեսական զարգացմանը խոչընդոտող այլ երևույթների դեմ անզիջում պայքարի ուժեղացում:
Արդյունաբերության զարգացումը պետության առաջնահերթ խնդիրներից է: ՕԵԿ-ը անհրաժեշտ է համարում.-տնտեսության համար ռազմավարական նշանակություն ունեցող ձեռնարկությունների վերագործարկման և զարգացման համար նպատակային պետական ծրագրերի մշակումը և իրականացումը,
-արդյունաբերության ոլորտում վերամշակող ձեռնարկությունների պետական աջակցության մասին օրենքի ընդունումը,
-նորաստեղծ ձեռնարկություններում և ընկերություններում աշխատատեղերի ստեղծման հստակ ժամանակացույցերի սահմանումը և դրանց հարկային արտոնությունների տրամադրումը,
-ռազմարդյունաբերական համալիրի' կրկնակի նշանակության տեխնոլոգիաներով աշխատող ձեռնարկություններին պետական աջակցության ապահովումը,
-տեղական հումքով աշխատող և արտահանման հնարավորություններ ունեցող ձեռնարկությունների գործունեության համար նպաստավոր պայմանների ապահովումը,
-արտահանման խթանման պետական նպատակային համալիր ծրագրի մշակումը և իրականացումը, արտաքին շուկաների նվաճման գործում հայրենական ձեռնարկություններին անհրաժեշտ շուկայագիտական պետական աջակցությունը,
-տեղեկատվական տեխնոլոգիաների ոլորտում աշխատող, հեռանկարային ներդրումային ծրագրեր ունեցող ձեռնարկություններին պետական աջակցության ցուցաբերումը,
-զարգացման լայն հնարավորություններ ունեցող, սակայն հարկային պարտքերով ծանրաբեռնված ձեռնարկությունների ապառքների' որպես բյուջետային վարկ ձևակերպումը,
-արտադրության զարգացմանն առնչվող օրինագծերի` գործարար միջավայրում քննարկումների կազմակերպումը,
-տնտեսություն-կրթություն-գիտություն եռամիասնական համակարգի ձևավորումը:
Չկա զարգացած արդյունաբերություն առանց զարգացած էներգետիկայի
Երկրի էներգետիկ համակարգի զարգացման համար <<Օրինաց երկիր>> կուսակցությունը անհրաժեշտ է համարում.
-էներգետիկ մրցունակ համակարգի ձևավորումը, էներգետիկ աղբյուրների դիվերսիֆիկացումը,
-էներգետիկ, այդ թվում վերականգնվող պաշարների արդյունավետ օգտագործման նպատակային քաղաքականության իրականացումը,
-գործող ատոմակայանի անվտանգության մակարդակի բարձրացումը, նոր ատոմակայանի նախագծման և կառուցման աշխատանքների իրականացումը,
-հայրենական արտադրության էներգախնայող ապրանքների թողարկման համար բարենպաստ պայմանների ապահովումը և էներգախնայող տեխնոլոգիաների ներդրումը,
-Իրանից դեպի Հայաստան նավթամթերքների փոխադրման խողովակաշարի կառուցումը,
-ռազմավարական նշանակություն ունեցող էներգետիկ այլ օբյեկտների արդիականացումը,
-փոքր ՀԷԿ-երի և այլընտրանքային էներգետիկ հզորությունների զարգացմանը աջակցության ցուցաբերումը,
-էներգամատակարարման ոլորտում չարաշահումների և ստվերայնության դեմ պայքարի ուժեղացումը,
-տնտեսության բնական պաշարների արդյունահանող բնագավառում հումքի վերամշակման խորքային, բարձր տեխնոլոգիաների ներդրման մեխանիզմների զարգացումը:
Ոլորտի զարգացման համար <<Օրինաց երկիր>> կուսակցությունն առաջարկում է հետևյալ քայլերի իրականացումը`-կապի արդիական միջոցների ներդրում, երկրի համընդհանուր կոմպյուտերիզացիա, ինտերնետ ծառայությունների արագության մեծացում, քաղաքացիների համար հասանելիության ընդլայնում, ոլորտի ենթակառուցվածքների զարգացում,
-հեռուստառադիոհաղորդումների հեռարձակման շառավղի ընդլայնում և որակի բարձրացում, ինտերնետային և բջջային հեռախոսակապի ծառայությունների մատչելիության ապահովում,
-Հայաստանի բոլոր բնակավայրերի հեռախոսային կապի ապահովում նախկին շրջկենտրոնների և մարզկենտրոնների, երկրի մայրաքաղաքի հետ,
-հանրապետության բոլոր բնակավայրերում լարային ռադիոհեռարձակման ցանցի վերականգնում,
-յուրաքանչյուր բնակավայրի տրանսպորտային հասանելիության ապահովման նպատակային ծրագրերի մշակում և իրականացում,
-միջպետական, մարզային և համայնքային ճանապարհների արդիականացման և շինարարության որակի ապահովում,
-<<Հյուսիս-Հարավ ճանապարհային միջանցք>> համապետական նշանակության ենթակառուցվածքային ծրագրի իրականացում,
-<<Զվարթնոց>> միջազգային օդանավակայանի տրանսպորտային նոր հանգույցի արդյունավետ օգտագործման ապահովում,
-Վանաձոր-Ֆիոլետովո նոր երկաթուղային գծի կառուցում, Հարավ - Կովկասյան երկաթուղու կողմից քաղաքացիների և իրավաբանական անձանց սպասարկման արդյունավետության բարձրացում,
-տրանսպորտային միջոցների պարտադիր տեխնիկական զննության անցկացման գործընթացի վերահսկողության ուժեղացում,
-հասարակական տրանսպորտի աշխատանքի կազմակերպման բարելավում, ավտոբուսների և տրոլեյբուսների տեսակարար կշռի ավելացում:
Հողը պետք է օգտագործվի արդյունավետ և հոգատարությամբ
գյուղատնտեսության տե<<Օրինաց երկիր>> կուսակցությունը գյուղատնտեսության ծրագրավորված և ինտենսիվ եղանակով զարգացման ջատագովն է և գտնում է, որ ոլորտում առկա խնդիրները լուծելու համար անհրաժեշտ է.-համալիր պետական գյուղատնտեսական քաղաքականության իրագործում, այդ թվում սննդամթերքի մատչելիության և որակի ապահովման նպատակային ծրագրերի մշակում և իրականացում,
-խնիկական բազայի նորոգում, գյուղացիական տնտեսությունների տեխնիկական հագեցվածության և էներգազինվածության ավելացում,
-գյուղական ենթակառուցվածքների արագացված զարգացում,
-մարզերում վերամշակող ձեռնարկությունների վերագործարկման և գյուղմթերքի արտահանման աջակցություն, այդ նպատակով անհրաժեշտ մեխանիզմների ստեղծում,
-գյուղական տնտեսությունների և վերամշակող ձեռնարկությունների համար երկարաժամկետ, ցածր տոկոսադրույքներով վարկերի տրամադրում,
-գյուղարտադրողի հարկային բեռի թեթևացում, ինչպես նաև կենսաբանական մաքուր գյուղատնտեսական ապրանքներ արտադրողներին և նորաստեղծ ագրարային ձեռնարկություններին հարկային արտոնությունների տրամադրում,
-ագրոպարենային համակարգում արդյունավետ տեխնոլոգիաների ներդրում,
-մատչելի պայմաններով գյուղատնտեսական տեխնիկայի մատակարարման լիզինգային և դրամաշնորհային մեխանիզմների ներդրում,
-հակակարկտային կայանների ստեղծման ծրագրի շարունակական իրականացում,
-գյուղատնտեսության ռիսկերի ապահովագրման համակարգի ներդրում,
-գյուղացիներին ցածր տոկոսադրույքներով տրակտորների, կոմբայնների և այլ գյուղմեքենաների, սերմացուի, տնկանյութի, պարարտանյութի և թունաքիմիկատների տրամադրում,
-ոռոգման համակարգի կառավարման արդիականացման միջոցով ոռոգման ջրի սակագնի իջեցում և տեղայնացված սակագների ներդրում,
-գյուղատնտեսական արտադրանքի իրացման նոր, ժամանակակից ձևերի ներդրում, արտադրող-սպառող շղթայում առևտրային միջնորդ օղակի ծավալի նվազեցում, հանրապետության խոշոր քաղաքներում գյուղմթերքի տոնավաճառների կազմակերպում:
Հարկային և մաքսային քաղաքականությունը պետք է նպատակաուղղված լինի գործարարության խթանմանը. Ավելի լավ է 100 մարդ ունենա մեկական խանութ, քան մեկը` հարյուրը
Հարկային և մաքսային համակարգի բարեփոխումները պետք է միտված լինեն տնտեսության արդյունավետության բարձրացմանը, ձեռներեցությամբ զբաղվելու համար բարենպաստ պայմանների ստեղծմանը:
Այդ իսկ պատճառով ՕԵԿ-ը անհրաժեշտ է համարում հետևյալ քայլերի իրականացումը.-հարկային և մաքսային համակարգերի բարեփոխումների հետևողական իրականացման շարունակականություն, հարկային վարչարարության պարզեցում,
-հարկային վարչարարության բացառապես ստուգող և պատժող բնույթից առավել չափով խորհրդատվական և գործընկերային բնույթի գործունեությանը անցում, գործարարի աջակցի և խորհրդատուի գործառույթների ստանձնում,
-փոքր և միջին ձեռներեցության աջակցության նպատակային ծրագրերի իրականացում, արտոնագրային վճարների` ներկայումս օրենքով սահմանված 6 մլն դրամի շեմի աստիճանական ավելացում,
-հարկային և մաքսային օրենսդրության շարունակական կատարելագործում, տնտեսության համար առաջնահերթություն ունեցող բնագավառների զարգացման աջակցության խթանում,
-անբարեխիղճ, հատկապես խոշոր հարկատուների և ներմուծողների նկատմամբ հարկային և մաքսային վարչարարության խստացում ու բարեխիղճ հարկատուների համար առավել պարզեցված ընթացակարգերի սահմանում և կիրառում,
-հարկատու-հարկային աշխատակից անմիջական շփումների նվազեցում, էլեկտրոնային հաշվետվությունների համակարգի լիարժեք կիրարկում,
կոռուպցիոն դրսևորումների դեմ պայքարի ուժեղացում,
-հարկային-մաքսային համակարգում իրականացվող բարեփոխումների մասին հանրային լայն իրազեկության ապահովում:
Բացառել դոլար-դրամ աղետալի տատանումները և լիարժեք վերադարձնել ավանդները
Ոլորտի զարգացման համար <<Օրինաց երկիր>> կուսակցությունը կարևոր է համարում`-արտահանմանն ուղղված դրամավարկային քաղաքականության մշակումն ու իրականացումը,
-դրամ-արտարժույթ անսպասելի տատանումների բացառումը և գների կայունացման ապահովումը, բանկային գործառույթների թափանցիկությունը, վարկավորման և գրավադրման մեխանիզմների կատարելագործումը,
-բնակչության բանկային ավանդների ապահովագրման ծավալների մեծացումը, ավանդների հուսալի պաշտպանությունը,
-ՀՀ քաղաքացիների` ԽՍՀՄ նախկին խնայբանկերում ներդրված խնայողական ավանդների վերադարձման գործընթացի շարունակության ապահովումը,
-բանկային համակարգում կարճաժամկետ վարկավորումից երկարաժամկետ վարկային ծրագրերին անցումը,
-վարկավորման տոկոսադրույքների իջեցումը, բարձր ռիսկայնություն պարունակող վարկավորման համար պետական երաշխավորության մեխանիզմների կիրառումը:
Հայաստանում հասարակության հիմնական մասի համար տեսանելի տնտեսական աճի կարևոր խոչընդոտներից է երկրում առկա մենաշնորհային համակարգը:
Տնտեսության կարևորագույն ճյուղերը, ինչպես նաև առանձին ապրանքատեսակների ներմուծումը, կենտրոնացվել են մի խումբ անձանց ձեռքին, ինչը խոչընդոտում է լայն մրցակցությանը:
Մինչ-դեռ, այն շուկայական մրցունակ տնտեսության համար անհրաժեշտ կարևորագույն բաղադրիչն է:
<<Օրինաց երկիր>> կուսակցությունը առաջնահերթ է համարում և առաջարկում է հետևյալ քայլերը`-հակամենաշնորհային օրենսդրական դաշտի բարելավում,
-տնտեսվարողների համար գործունեության հավասար պայմանների ապահովման պետական նպատակային ծրագրերի մշակում և իրականացում,
-գերշահույթների ստացման դեպքում կոնկրետ տնտեսվարող սուբյեկտներին հավելյալ հարկման ենթարկելու հնարավորության սահմանում,
-փոքր և միջին առևտրային օբյեկտների շահերի պաշտպանությանն ու մրցակցության ապահովմանն ուղղված <<Խոշոր առևտրային օբյեկտների տեղակայման չափորոշիչներ սահմանելու մասին>> ՀՀ օրենքի ընդունում:
Մասնավոր սեփականության անձեռնմխելիության պաշտպանության ուղղությամբ <<Օրինաց երկիր>> կուսակցությունը գերակա է համարում`-սեփականատերերի` սեփական բնակարանների, քաղաքային և գյուղական տների, հողամասերի և այլ սեփականության ձևերի սեփականատիրության իրավունքի պաշտպանությունը,
-սեփականության գրանցման ընթացակարգերի պարզեցումը և արագացումը,
-սեփական տների համար անշարժ գույքի սեփականության վկայականների անվճար տրամադրումը,
-սեփական տներում առկա ապօրինի ենթակառույցների ու փոփոխությունների արագ և անխոչընդոտ օրինականացումը,
-սեփականության հարկադիր օտարման վերացումը և այդ ոլորտում առկա իրավական մեխանիզմների արմատական վերանայումը:
Երիտասարդական քաղաքականության ոլորտում ՕԵԿ-ը կարևորում է`-շնորհալի երիտասարդներին և երիտասարդ գիտնականներին պետական աջակցության ցուցաբերումը,
-նորաստեղծ երիտասարդ ընտանիքներին սոցիալական աջակցության նպատակային ծրագրի մշակումը և իրականացումը,
-ուսումնական հաստատություններում սահմանափակ ֆիզիկական կարողություններ ունեցող սովորողների համար մատչելի հարմարավետ միջավայրի ձևավորումը,
-ուսանողների համար հանրային տրանսպորտից օգտվելու զեղչերի սահմանումը,
-նախազորակոչային տարիքի երիտասարդների ֆիզիկական ու բարոյահոգեբանական պատրաստության մակարդակի բարձրացմանն ուղղված պետական ծրագրի մշակումը և իրականացումը,
-երիտասարդության խնդիրներին առնչվող օրինագծերի երիտասարդական փորձաքննության ապահովումը,
-հանրապետության բոլոր նախկին վարչական շրջաններում երիտասարդական կենտրոնների ստեղծումը,
-երիտասարդների նոր կազմավորվող ընտանիքներին աջակցության միանվագ գումարի տրամադրումը` մինչև 400 հազար դրամի չափով,
-երիտասարդների ակտիվ ներգրավումը հասարակական-քաղաքական, ռազմա-հայրենասիրական, սպորտային, ստեղծագործական գործունեության և պետական կառավարման համակարգերում:
Հայաստանի ապագան մեծապես պայմանավորված է մարդկային ներուժի կրթական և ստեղծագործական հնարավորությունների զարգացմամբ:
Ոլորտի զարգացման համար ՕԵԿ-ը անհրաժեշտ է համարում.-դպրոցների, միջին մասնագիտական կրթության հաստատությունների նյութատեխնիկական բազայի արդիականացումը, համակարգչային և ինտերնետային միասնական ցանցի ձևավորումը հանրապետության ողջ տարածքում,
-մանկապարտեզների, դպրոցների, ուսումնարանների, քոլեջների, ԲՈՒՀ-երի և գիտական հաստատությունների շենքերի սեփականաշնորհման արգելքի պահպանումը,
-առաջին դասարանից երկու օտար լեզուների և համակարգչային գիտելիքների ուսուցումը,
-կրթության, գիտության և տնտեսության միջև փոխշահավետ կապի ամրապնդումը, այդ նպատակով ԲՈՒՀ-երում կարիերայի կենտրոնների ստեղծումը,
-ԲՈՒՀ-երի` ոչ միայն որպես կրթական, այլև գիտակրթական կենտրոնների զարգացման նպատակային ծրագրերի մշակումը և իրականացումը, ուսանողական գիտական ինքնակազմակերպման բոլոր ձևերի գործունեության, նորարարական նախաձեռնություններին ու հետազոտություններին պետական աջակցության ցուցաբերումը,
-բարձրագույն կրթության հաստատությունների գործառույթների և նրանց շրջանավարտների գիտելիքների որակի գնահատման չափորոշիչների մակարդակի բարձրացումը,
-ուսանողական հանրակացարանների բարելավմանն ուղղված նպատակային ծրագրերի մշակումը և իրականացումը,
-բարձրագույն և միջին մասնագիտական ուսումնական հաստատություններում սովորողներին ուսումնական երկարաժամկետ և ցածր տոկոսադրույքներով վարկերի տրամադրումը, ներառելով և հարակից ծախսերը' սնունդ, կեցություն, տրանսպորտ, ուսումնական պարագաներ և այլն,
-մրցակցային կրթության` գերազանց առաջադիմություն ունեցող ուսանողներին ԲՈՒՀ-երում պետական միջոցների հաշվին անվճար սովորելու իրավունքը սահմանող համակարգի արդյունավետ կիրառումը և հետագա զարգացումը,
-ուսանողական երկարաժամկետ (10-15տարի) վարկավորման ժամանակակից համակարգի ներդրումը` այդ նպատակով համապատասխան օրենքի ընդունումը:
<<Օրինաց երկիր>> կուսակցությունը գիտության բնագավառում անհրաժեշտ ու հրատապ է համարում հետևյալ քայլերի ձեռնարկումը`-գիտության զարգացման ռազմավարության ընդունում,
-գիտության ֆինանսավորման արդյունավետ քաղաքականության իրականացում,
-գիտությանը հատկացվող ֆինանսական միջոցների ծավալի ավելացում,
-գիտությանը տնտեսվարող սուբյեկտների կողմից պատվերի տրամադրման խրախուսում,
ձևավորում, անհրաժեշտ սարքավորումների ներկրման համար բարենպաստ պայմանների ապահովում,
-գիտնականների մտավոր սեփականության իրավունքների պաշտպանության երաշխիքների ամրագրում, ձևավորում, անհրաժեշտ սարքավորումների ներկրման համար բարենպաստ պայմանների ապահովում,
-գիտնականների մտավոր սեփականության իրավունքների պաշտպանության երաշխիքների ամրագրում,
-նորարարական նախաձեռնությունների, գյուտարարության և հետազոտությունների խթանման դաշտի
-գիտությունների դոկտորների և թեկնածուների հավելավճարների ավելացում և դրանց հաշվեգրում կենսաթոշակների վրա` բարձր կենսաթոշակային ապահովում իրականացնելու համար,
-Գիտությունների ազգային ակադեմիայի դերի և հեղինակության բարձրացում:
Ազգային մշակութային քաղաքականության արդյունավետության բարձրացման համար ՕԵԿ-ը անհրաժեշտ է համարում`-պատմամշակութային ժառանգության պահպանմանը պետական աջակցության ցուցաբերումը,
-ժամանակակից, ժողովրդական և կիրառական արվեստների ներդաշնակ զարգացման ապահովումը,
-մշակութային և արվեստի նշանակալի նվաճումների հեղինակների խրախուսումը և մեծարումը,
-մշակութալուսավորչական հաստատությունների, մանկապատանեկան գեղարվեստական դպրոցների, ինքնագործ խմբակների և երեխաների ստեղծագործական ակտիվության զարգացման համար նպաստավոր պայմանների ստեղծումը,
-պատմամշակութային ժառանգության դեմ ոտնձգությունների հանդեպ օրենսդրական կոշտ միջոցների կիրառումը,
-հեռուստատեսությամբ քարոզվող բռնության, գռեհկության ու կրիմինալի դրսևորումների հանդեպ դատապարտման մթնոլորտի ձևավորումը,
-Սփյուռքի և արտերկրի հետ մշակութային համագործակցության խորացումը' տարածաշրջանային և միջազգային ծրագրերին մասնակցության ապահովումը, արտասահմանում հայկական մշակույթի համակարգված ու արժանավայել ներկայացումը,
-մտավորականության` որպես ազգային ոգու կրողի, պետական կառավարման գործընթացներին ներգրավումը, նրանց ներուժը համազգային խնդիրների լուծման մեջ առավել արդյունավետ օգտագործումը:
ՕԵԿ-ը գտնում է, որ մարդու կենսագործունեության համար անհրաժեշտ միջավայրի ապահովումը պահանջում է հետևյալ առաջնահերթ քայլերի իրականացումը`-բնապահպանական անվտանգության հայեցակարգի մշակում և ընդունում,
-հասարակական բնապահպանական փորձաքննության իրականացման օրենսդրական մեխանիզմների ապահովում,
-Սևանա լճի պահպանման և էկոլոգիական հավասարակշռության վերականգնման ծրագրերի իրականացում,
-անտառների պահպանության, օգտագործման և վերականգնման ծրագրերի կենսագործում,
-Երևանի և մյուս խոշոր քաղաքների <<կանաչ գոտիների>> պահպանում,
-<<կանաչ ճարտարապետություն>> սկզբունքի` պուրակների, զբոսայգիների և այլ կանաչ տարածքների պահպանման համար օրենսդրական պաշտպանության իրավական միջոցների կիրառում,
-հանքավայրերի օգտագործման բնապահպանական պահանջների կիրառում, հասարակական բնապահպանական փորձաքննության ապահովում,
-թափոնների վերամշակման ձեռնարկությունների ստեղծում, ժամանակակից տեխնոլոգիաների և մեթոդների ներդրում,
-շրջակա միջավայրի պահպանման և դրանց պահանջների խախտման փոխհատուցման եվրոպական առավել առաջադեմ փորձի ներդրում և կենսագործում,
-երեխաների բնապահպանական ուսուցման և դաստիարակության իրականացում:
Հայաստանի Հանրապետության պետականության կերտումը պետք է նպատակաուղղված լինի ազգային անվտանգության ապահովման' արտաքին ցանկացած ճնշման դիմակայելու, քաղաքացիների անվտանգությունը պաշտպանելու,
երկրի դինամիկ զարգացման համար հասարակության բոլոր խավերի ուժերը համախմբելու,
յուրաքանչյուր հայ ընտանիքի համար բարեկեցիկ կյանքի պայմաններ ապահովելու նպատակին:
Այս ուղղությամբ ՕԵԿ-ն անհրաժեշտ է համարում`-իշխանության ճյուղերի հստակ տարանջատումը և նրանց միջև համագործակցության ու փոխադարձ հակակշռման ապահովումը,
-բազմակուսակցական համակարգի ու ներկուսակցական ժողովրդավարության զարգացումը, քաղաքական խաղաղության և հանդուրժողականության արմատավորումը, քաղաքական գործընկերային, բանակցային սկզբունքների և մշակույթի զարգացումը,
-համապետական և տեղական ինքնակառավարման մարմինների ազատ, արդար և թափանցիկ ընտրությունների անցկացումը, լեգիտիմ և պատասխանատու իշխանության ձևավորումը,
-իրավապահ համակարգի` իբրև քաղաքացու շահերի և իրավունքների, օրինական գործարարության պաշտպանի գործառույթի նպատակադրումը,
-իրապես անկախ և ազատ մամուլի ձևավորումը և կայացումը,
-ազգային կարևորագույն նշանակություն ունեցող խնդիրների հանրային քննարկումների կազմակերպումը, տարբեր ոլորտներում իրականացվող քաղաքականության արդյունքների վերաբերյալ հասարակությանը հաշվետվությունների ներկայացումը,
-մարզերի համալիր սոցիալ-տնտեսական իրավիճակի համար մարզպետների պատասխանատվության բարձրացումը, տեղական ինքնակառավարման մարմինների գործառույթների օրենսդրորեն ընդլայնումը,
-պետական մարմինների գործունեության արդյունավետության, պատասխանատվության և կատարողական կարգապահության չափանիշների սահմանումը,
-Հայաստանում բնակվող ազգային փոքրամասնությունների ներկայացուցիչների իրավունքների պաշտպանությանն ուղղված արդյունավետ քաղաքականության իրականացումը,
-Երևանում և մարզերում հանրային ծառայությունների միասնական կենտրոնների ստեղծումը` հանրային ծառայություններ մատուցող պետական կառավարչական հիմնարկի կարգավիճակով, որտեղ մեկ հարկի տակ կմիավորվեն քաղաքացիներին ծառայություններ մատուցող պետական տարբեր հիմնարկների և գործակալությունների կառուցվածքային ստորաբաժանումներ, մասնավորապես` քաղաքացիական կացության ակտերի գրանցման գործակալությունը, անշարժ գույքի կադաստրի պետական կոմիտեն, նոտարական գրասենյակը, ազգային արխիվը, ավտոմեքենաների պետական համարանիշների, վարորդական վկայականների, քաղաքացիների անձնագրի, ծննդյան վկայականի տրամադրման ծառայությունները, փաստաբանական գրասենյակը և այլն,
-երկրի տարածքների համաչափ զարգացման քաղաքականության իրականացումը,
-յուրաքանչյուր գյուղի և քաղաքի համար անձնագրերի կազմումը, դրանցում առկա խնդիրների գույքագրումը, լուծումների ժամանակացույցի մշակումը և իրականացումը:
<<Օրինաց երկիր>> կուսակցությունը հանդես է գալիս ՀՀ դատական իշխանության համակարգի արմատական բարեփոխումների օգտին, որոնք պետք է նպատակաուղղված լինեն անձի իրավունքների և օրինական շահերի պաշտպանությանը' միջազգային իրավունքի սկզբունքներին ու նորմերին համապատասխան:
Դրա համար անհրաժեշտ է.-դատական համակարգի գործունեության իրական անկախության ու անաչառության ապահովում,
-արդար դատաքննության իրավունքի պաշտպանության եվրոպական չափանիշների կիրառում, անկախ և անկողմնակալ դատական համակարգի ձևավորում,
-քրեական դատավարության ոլորտում հանրային և մասնավոր շահերի համաչափության ապահովում, նպատակ ունենալով` վնաս չհասցնել հանցագործությունների դեմ պայքարում պետության քրեական քաղաքականության իրականացմանը, և միաժամանակ չխաթարել հասարակության վստահությունը` արդարադատության նկատմամբ,
-դատարանների` իբրև արդարադատության մարմնավորողների հանդեպ հասարակության վստահության բարձրացում,
-օրենսդրության ապաքրեականացում փոքր և միջին ծանրության հանցագործությունների նկատմամբ, այլընտրանքային պատիժների համակարգի ներդրում,
-պատժից վաղաժամկետ պայմանական ազատման ընթացակարգի պարզեցում,
-պրոբացիոն ծառայության ստեղծում, ոչ ծանր հանցագործությունների կատարման դեպքում պրոբացիայի կիրառում, վարչական հսկողության ուժեղացում' ազատության մեջ պատժի կրումը խիստ հսկողության տակ պահելու միջոցով:
Երկրի արդիականացումը անհնար է առանց համապատասխան կադրային ներուժի
ՕԵԿ-ը այս բնագավառում անհրաժեշտ է համարում հետևյալ քայլերի իրականացումը`-բյուջետային ոլորտի` առողջապահության, կրթության, մշակույթի բնագավառների, բյուջետային այլ հաստատությունների աշխատակիցների սոցիալական և իրավական պաշտպանվածության ամրապնդման նպատակով <<բյուջետային ծառայող>> հաստատութենական համակարգի ներդրումը և <<Բյուջետային ծառայության մասին>> ՀՀ օրենքի ընդունումը,
-քաղաքացիական ծառայության համակարգի արդյունավետության բարձրացման համալիր նպատակային ծրագրի մշակումը և իրականացումը,
-պետական կառավարման ոլորտում ժամանակակից կառավարման մեթոդների, էլեկտրոնային կառավարման համակարգի ամբողջական ներդրումը,
-քաղաքացի - պետական ծառայող ուղղակի շփման մեխանիզմների անընդհատական նվազեցումը` կանխարգելելու պետական ծառայողների կողմից չարաշահումների և հնարավոր դրամաշորթումների ռիսկերը,
-պետական կառավարման համակարգում կոռուպցիայի դեմ պայքարի իրական մեխանիզմների կիրառումը, ՙհեռախոսային իրավունքի` ազդեցության վերացումը,
-պետական ծառայողների գործունեության օբյեկտիվ գնահատման չափանիշների սահմանումը, բարեխիղճ և արդյունավետ ծառայողներին ֆինանսական և բարոյական աջակցության ցուցաբերումը:
<<Օրինաց երկիր>> կուսակցությունը ներկայացված նախընտրական ծրագրում առանձնացնում և ամրագրում է հատուկ ուշադրություն պահանջող հետևյալ գերակայությունները. Հաշմանդամներին` պետական եվ սոցիալական աջակցություն
<<Օրինաց երկիրը>> իր գործունեության կարևորագույն ուղղություններից մեկն է համարում հասարակության մեջ հաշմանդամների ինտեգրումն ապահովող ծրագրերի կենսագործումը:
Այս առումով առաջնահերթ է`-հաշմանդամների օժանդակության և զբաղվածության պետական նպատակային համալիր ծրագրի մշակումը և իրականացումը,
-<<անարգել միջավայր>> ծրագրի հետևողական իրականացումը,
-ֆիզիկական տկարություն ունեցող քաղաքացիներին` ըստ իրենց մտավոր ու ֆիզիկական կարողությունների և նախասիրությունների, երկրի հասարակական-քաղաքական, սոցիալ-տնտեսական, մշակութային, մարզական կյանքին ակտիվ մասնակցությունը ապահովող օրենքների ընդունումը և կիրառումը,
-հաշմանդամների սոցիալական պաշտպանության Ազգային հանձնաժողովի ստեղծումը,
-հաշմանդամներին անվճար նպատակային բուժօգնության տրամադրումը,
-հաշմանդամների ձեռնարկություններին (խուլ-համրեր, կույրեր և այլն) պետական աջակցության ցուցաբերումը,
-ուսուցիչների, հրահանգիչների, թարգմանիչների ուսուցման և վերապատրաստման հատուկ դասընթացների համակարգի արդիականացումը, աշխատավարձերի բարձրացումը,
-հաշմանդամներին տեղեկատվությամբ ապահովելու նպատակով խուլ-համրերի համար հեռուստահաղորդումների թարգմանության խնդրի լուծումը, կույրերի համար Բրայլյան համակարգով գրականության հրատարակման ապահովումը, կույրերի, խուլ-համրերի և ընդհանրապես հաշմանդամ քաղաքացիների համար տպագիր ձեռնարկների հրատա- րակումը:
ՕԵԿ-ը առաջարկում է նաև` հաշմանդամների հիմնահարցերով զբաղվող պետական կառույցի` հաշմանդամների իրավունքների պաշտպանության ազգային գործակալության ստեղծում, որը մեծապես կօգնի և կաջակցի հաշմանդամների հիմնախնդիրների լուծմանը:
ՕԵԿ-ը կարևորում է աղետի գոտու հիմնախնդիրների վերջնական լուծումը և առաջարկում է`-աղետի գոտում տուժած բնակիչներին բնակարաններով ապահովման պետական ծրագրի ավարտի կենսագործման, ժամանակավոր տնակների խնդրի վերջնական լուծման նկատմամբ կոշտ վերահսկողության ապահովում,
-Գյումրի և Վանաձոր քաղաքներում արդյունաբերության վերականգման, աշխատատեղերի ստեղծման նպատակային ծրագրերի մշակում և իրականացում,
-աղետի գոտում էլեկտրաէներգիայի, ջրմուղ-կոյուղու, գազի և այլ ծառայությունների սակագների զեղչերի կիրառում և գործարարության խթանման նպատակով արտոնյալ հարկերի սահմանում, արտոնյալ վարկային քաղաքականության իրականացում,
-աղետի գոտու մասնագետների, ուսուցիչների, բժիշկների աշխատավարձերի հավելումների և նվազագույն կենցաղային պայմանների ապահովման լրացուցիչ սոցիալական երաշխիքների տրամադրում:
Սահմանամերձ բնակավայրերում ներկայիս իրավիճակը բարելավելու համար ՕԵԿ-ը կարևորում է`-սահմանամերձ բնակավայրերում ագրոարդյունաբերական ենթակառուցվածքների զարգացման համալիր ծրագրի մշակումը և պետական ֆինանսավորման համադրությամբ մասնավոր ներդրումների ռիսկայնության պետական երաշխավորումը,
-սահմանամերձ, բարձր լեռնային բնակավայրերի հողօգտագործողներին պետական աջակցության (սուբսիդավորման), արոտների ջրարբիացման ծրագրերի իրականացումը,
-սահմանամերձ բնակավայրերում սերմնաբուծության, տոհմային գործի բարելավման, անասնաբուծական հակահամաճարակային միջոցառումների ուղղությամբ աշխատանքների իրականացումը,
-սահմանամերձ բնակավայրերի գյուղտնտեսվարողներին տրամադրվող վարկերի մատչելիության բարձրացումը, մրցակցային դրամաշնորհային ծրագրերով ֆերմերային խմբերին աջակցության ցուցաբերումը, կոոպերացիոն բաղադրիչների ներդրումը,
-կոմունալ ծառայությունների սակագների զեղչերի և հարկային արտոնությունների կիրառումը,
-պետական պատվերի շրջանակներում սահմանամերձ և հեռավոր գյուղերի համար մանկավարժական մասնագիտությունների գծով ԲՈՒՀ-երում նպատակային ընդունելության կազմակերպումը,
-սահմանամերձ և հեռավոր գյուղերի մասնագետների, ուսուցիչների, բժիշկների աշխատավարձերի հավելումների և նվազագույն կենցաղային պայմանների ապահովման լրացուցիչ սոցիալական երաշխիքների տրամադրումը,
-սահմանամերձ բնակավայրերի զինծառայողների պարտադիր զինվորական ծառայության անցկացումը տեղի զորամասերում և պայմանագրային զինծառայողների համամասնության ավելացումը,
-ականապատված տարածքներում գտնվող հողատարածքների դիմաց պետական ֆոնդի հողերից երկարաժամկետ վարձակալության կարգով համայնքի պահանջներին համապատասխան հողահատկացումը:
Փախստականների հիմնահարցերի լուծման համար ՕԵԿ-ը առաջարկում է հետևյալ քայլերը.-փախստականների համար լրացուցիչ սոցիալական օրենսդրական երաշխիքների սահմանում,
-հասարակական կյանքում փախստականների ինտեգրումն ապահովող միջոցառումների ծավալի ընդլայնում ու իրականացում,
-փախստականների զբաղվածության նպատակային ծրագրերի մշակում, ներառելով նրանց մասնագիտական վերապատրաստման ու վերաորակավորման և աշխատանքի տեղավորման հարցերը:
Հայաստանի Հանրապետության համար երկրի պաշտպանությունը և անվտանգության ապահովումը բացառիկ կարևորության խնդիրներ են:
Այս առումով <<Օրինաց երկիր>> կուսակցությունն առաջարկում է` -զինված ուժերի անընդհատական արդիականացում և մարտունակության բարձրացում
-պայմանագրային զինվորական ծառայության աստիճանական անցում,
-զինծառայողների, հատկապես շարքայինների իրավունքների պաշտպանության գործուն մեխանիզմների ձևավորում, ոչ կանոնակարգային հարաբերությունների վերացում,
-զինծառայողների և իրենց ընտանիքների սոցիալական երաշխիքների ապահովում,
-բանակում երկու և ավելի զինվոր որդի ունեցող ընտանիքների համար սոցիալական փաթեթի մշակում,
-պաշտպանության ոլորտի նկատմամբ քաղաքացիական վերահսկողության ամրապնդում, ինչպես նաև հասարակական աջակցության մթնոլորտի ձևավորում,
-ժամանակակից, կենսունակ ռազմական արդյունաբերության համալրի ստեղծում,
-զորակոչի կազմակերպման և անցկացման արդյունավետության ապահովում,
-պետական սահմանի պահպանության ամրապնդում, սահմանային անցման կետերի և դրանց ենթակառուցվածքների արդիականացում:
Հայաստանի Հանրապետությունը գտնվում է բարդ տարածաշրջանում:
Աշխարհում տեղի ունեցող գլոբալիզացիայի գործընթացներում<<Օրինաց երկիր>> կուսակցությունը առաջարկում է հետևյալ մոտեցումները`-ակտիվ, դինամիկ և նախաձեռնողական ճկուն արտաքին քաղաքականության իրականացում,
-Հայաստան-Ռուսաստան ռազմավարական` գործընկերային, իրավահավասարության, բարեկամության և փոխադարձ շահերի վրա հենված հարաբերությունների զարգացում, ՀԱՊԿ շրջանակներում հավաքական անվտանգության ամբողջական համակարգի քաղաքական համագործակցության խորացմանը և ամրապնդմանը աջակցության ապահովում,
-Եվրոպական միության հետ իրականացվող նոր հարևանության ծրագրի, ինչպես նաև ՆԱՏՕ-ի հետ անհատական գործընկերության գործողությունների ծրագրի պատշաճ իրականացում` երկրի տնտեսական և քաղաքական համակարգի ու ժողովրդավարության զարգացման, անվտանգության մեխանիզմների արդիականացման համար,
-հայ-ամերիկյան, հայ-վրացական, հայ-իրանական հարաբերությունների վերընթացի շարունակականության ապահովում,
-բարեկամ երկրների հետ գործընկերային հարաբերությունների խորացում,
-արտերկրում ՀՀ դիվանագիտական ներկայացուցչությունների աշխատանքի գնհատում ըստ Հայաստանի տնտեսության մեջ արտաքին կապիտալի ներգրավման ցուցանիշների:
Լեռնային Ղարաբաղի հիմնախնդրի հայանպաստ լուծումը կենսական նշանակություն ունի ինչպես Հայաստանի Հանրապետության, այնպես էլ ամբողջ հայ ժողովրդի համար:
Այն սերտորեն առնչվում է նաև ազգային անվտանգության և տարածաշրջանային կայունության հետ կապված խնդիրներին:
ՕԵԿ-ը գտնում է, որ խաղաղ կարգավորումը բանակցությունների միջոցով հիմնախնդրի լուծման միակ ճանապարհն է և պետք է հենվի հետևյալ սկզբունքների վրա`-Լեռնային Ղարաբաղի ինքնորոշման իրավունքն անկախության կամ Հայաստանի հետ վերամիավորման ճանապարհով չի կարող լինել սակարկության առարկա,
-Լեռնային Ղարաբաղի ժողովրդի անվտանգությունը և Հայաստանի հետ ուղիղ սահմանի կապերը չեն կարող լինել սակարկման առարկա,
-անհրաժեշտ է հասնել Լեռնային Ղարաբաղի Հանրապետության ակտիվ ներգրավվածությանը բանակցային գործընթացում` որպես բանակցող կողմ,
-անհրաժեշտ է հասնել Լեռնային Ղարաբաղի ժողովրդի ինքնորոշման իրավունքի միջազգային ճանաչմանը և պայմաններ ապահովել դրա իրականացման համար:
Այսօր հրամայական անհրաժեշտություն է Հայրենիք-Սփյուռք-Արցախ ներուժի համախմբումը: <<Օրինաց երկիր>> կուսակցությունն առաջարկում է`-աշխուժացնել և առավել գործնական դարձնել Հայաստան-Սփյուռք-Արցախ կապերն ու համագործակցությունն ապահովող կառույցների գործունեությունը, ստեղծել ազգային ներուժը համադրող գործուն մեխանիզմներ,
-մշակել և իրականացնել արտագաղթի կանխմանն ու հայրենադարձության խթանմանն ուղղված պետական-նպատակային ծրագիր,
-դիվանագիտական, մշակութային օժանդակություն ցուցաբերել ար- տերկրում բնակվող էթնիկ հայերին, աջակցել նրանց շահերի պաշտպանությանը,
-խրախուսել և ըստ ամենայնի աջակցել սփյուռքահայերի Հայաստանում ներդրումներ կատարելու, ձեռներեցությամբ զբաղվելու ցանկությանը, պաշտպանել նրանց օրինական իրավունքները և շահերը այդ գործընթացում,
-ձևավորել ընդհանուր համահայկական տեղեկատվական դաշտ, համադրել ջանքերը և միասնական կերպով հակազդել հայերին ուղղված տեղեկատվական վնասագործությունների դեմ,
-գործնական քայլեր ձեռնարկել գաղթօջախների դպրոցների համար Հայաստանում բարձրորակ տպագրության դասագրքերի, մանկական գրականություն տպագրելու և դրանք սփյուռքահայ երեխաներին առաքելու համար,
-աջակցել համասփյուռ հայությանը լեզվի պահպանման և ուսուցման, հայոց լեզվի և պատմության սփյուռքահայ մասնագետների պատրաստման և վերապատրաստման, Հայաստանի բուհերում սփյուռքահայ ուսանողների քանակի ավելացման հարցերում,
-ստեղծել <<Համահայկական էլեկտրոնային համալսարան>>, որը կարող է նորագույն տեղեկատվական տեխնոլոգիաների հիման վրա դառնալ Հայաստան-Սփյուռք-Արցախ կապերի ամրապնդման կարևորագույն մեխանիզմ:
Մենք համոզված ենք, որ <<Օրինաց երկիր>> կուսակցության նախընտրական ծրագրի կենսագործումը մեծապես կնպաստի մեր ժողովրդին հուզող բազմաբնույթ խնդիրների լուծմանը, մարդկանց կենսամակարդակի բարձրացմանը, պետության սոցիալական գործառույթների ու զորակցության ընդլայնմանը, միջազգային ասպարեզում Հայաստանի Հանրապետության հեղինակության և դերի ամրապնդմանը:
Այդ իսկ առումով մենք ուզում ենք, որ մեր ընտրողներն իրենց վստահությունը ցուցաբերելով ՕԵԿ-ին, տեղեկացված լինեն մեր նպատակների և ծրագրերի մասին, ինչպես նաև պատկերացնեն, թե ինչով ենք մենք տարբերվում մյուս կուսակցություններից`
-<<Օրինաց երկիր>> կուսակցությունը`-իր ստեղծման պահից եղել և մնում է Հայաստանում ակտիվ բարեփոխումների իրականացման ջատագովը,
-իր գերագույն նպատակն է հռչակել կառուցել Oրենքի երկիր, նոր Հայաստան, որտեղ բարձրագույն արժեքը կհանդիսանա մարդը, նրա իրավունքներն ու ազատությունները,
-ակտիվ քաղաքացիական դիրքորոշում ունեցող մարդկանց բաց և ժողովրդավար, ծառացած հիմնախնդիրների լուծման ուղիների սեփական պատկերացում ու տեսակետ ունեցող կուսակցություն է,
-հաճախ հանդես է գալիս առաջարկություններով, որոնք սկզբում որակվում են <<պոպուլիստական>>, հետո արժանանում սուր քննադատության, բայց ի վերջո ընդունվում և իրականացվում են,
-ժողովրդի հետ անխզելիորեն կապված, հասարակության, տրամադրություններն ու տեսակետները, մարդկանց հուզող և անհանգստացնող խնդիրները միշտ հաշվի առնող կուսակցություն է,
-այն խումբ մարդանց կուսակցությունն է, ովքեր համոզված են, որ մեր երկրին անհրաժեշտ է քաղաքացիական հասարակության վճռական առաջմղիչ զարգացում, տնտեսության և սոցիալական ոլորտի բոլոր բնագավառներում ծառացած հիմնախնդիրների աստիճանական, բայց հաստատուն ռազմավարական և մարտավարական լուծումներ,
-ազգային համաձայնության, երկրում քաղաքական կայունության, անցնցում զարգացման, քաղաքակիրթ քաղաքական մրցակցության, այլ ոչ թե քաղաքական պատերազմի և քաղաքական ատելության կողմնակիցն է,
-մարդկանց կենսամակարդակի կայուն բարձրացման, նոր աշխատատեղերի, ձեռներեցությամբ զբաղվելու համար բարենպաստ պայմանների ստեղծման, թույլերին' օգնություն և պաշտպանություն, ուժեղներին' ինքնադրսևորման հավասար հնարավորության սկզբունքների գաղափարակիրն է,
-15-ամյա, փորձառու, ժողովրդավարական, ռեֆորմիստական, դինամիկ զարգացող, հուսալի գործընկեր է, երկրի քաղաքական դաշտի ճանաչված և ազդեցիկ քաղաքական ուժերից մեկը, ով վերջերս անդամակցեց Եվրոպական ժողովրդական կուսակցությանը, որի կազմում ընդգրկված են եվրոպական 39 երկրների 79 կուսակցություններ:
Մեր նպատակներն ու իղձերը ազնիվ են, պարզ ու շիտակ` մենք գնում ենք խորհրդարան քաղաքացիների շահերը ներկայացնելու ու պաշտպանելու, երկրում օրենքի իշխանություն հաստատելու համար:
Դուք ծանոթացաք <<Օրինաց երկիր>> կուսակցության նախընտրական ծրագրին, որը կազմվել է Ձեզ հետ ունեցած հանդիպումներում արտահայտված մտքերի, խոհերի, դիտարկումների, ցանկությունների ու առաջարկությունների հիման վրա:
Այն իրագործելու համար մենք ակնկալում ենք Ձեր վստահության քվեն, որը թույլ կտա <<Օրինաց երկիր>> կուսակցությանը ունենալ ծանրակշիռ ներկայություն ապագա Խորհրդարանում:
Վստահեք մեզ մայիսի 6-ին, որպեսզի առաջիկա 5 տարիներին օրնիբուն աշխատանք տանենք Ձեր շահերը պաշտպանելու, երկրում օրենքի իշխանություն ու ժողովրդավարություն հաստատելու համար:
Միաժամանակ ցանկանում ենք շնորհակալություն հայտնել բոլոր նրանց, ովքեր վերջին ընտրություններում մեզ տվեցին իրենց քվեն, բոլոր նրանց, ովքեր այս տարիներին մնացին մեր կողքին, բոլոր նրանց, ովքեր նոր են միացել մեզ և բոլոր նրանց, ովքեր կվստահեն և կքվեարկեն <<Օրինաց երկիր>> կուսակցության օգտին:
Հուսով ենք նաև, որ մինչև մայիսի 6-ը այս ծրագիրն էլ ավելի հարստացած կլինի Ձեր նոր առաջարկություններով ու դիտողություններով, իսկ ընտրություններից հետո մենք միասին կունենանք ծրագրային ռազմավարական փաստաթուղթ, որը կտանի մեզ բոլորիս դեպի Օրինաց երկիր, Օրենքի Հայաստան:
Մենք համոզված ենք, որ միասին կարող ենք շատ բան փոխել և փոխել դեպի լավը:
Աստված պահապան մեզ` մեր բարի ու ազնիվ բոլոր գործերում:
<<Օրինաց երկիր>> կուսակցությունը իր գործունեության15 տարիների ընթացքում անցել է հաջողությունների և փորձությունների հետաքրքիր ու դժվարին ուղի:
Այս տարիներին ժողովուրդն իր կողքին տեսավ ոչ թե իր քվեն չարաշահող, այլ իր կամքն արտահայտող և իր շահերը պաշտպանող քաղաքական ուժին:
Բոլոր համապետական ընտրություններին ժողովուրդը վստահեց ու հավատաց ՕԵԿ-ին:
Կուսակցությունն էլ իր հերթին իր խոստումների տերը եղավ` 15-ամյա իր կենսագրությունը դարձնելով հռչակած ծրագրերի ու բարեփոխումների իրականացման, գաղափարների, համոզմունքների ու պատասխանատվության ճանապարհ:
ՕԵԿ-ի սկզբունքային դիրքորոշումներն ազգային, պետական և հասարակական կյանքում իր արտացոլումը գտան խորհրդարանում օրենսդրական բեղմնավոր և արդյունավետ գործունեության ընթացքում:
<<Օրինաց երկիր>> կուսակցությունը դարձավ շուրջ 200 ընդունված օրենքների հեղինակ, որոնց հիմնական մասը կրել է բարեփոխումային բնույթ:
Կուսակցության կենսագրությունը վերջերս ըստ արժանվույն հարստացավ մի նոր պանծալի էջով` ՕԵԿ-ը անդամակցեց Եվրոպական ժողովրդական կուսակցությանը, ինչը մեզ համար և´ մեծ պատիվ է, և´ մեծ պատասխանատվություն:
Առաջիկա 5 տարիներին մեր գերխնդիրն է լինելու երկրում այնպիսի բովանդակային փոփոխությունների իրագործումը, որի արդյունքում մարդիկ կապրեն օրենքի երկրում, ուր մարդը կարող է ակնկալել պետությունից աշխատանք, արժանապատիվ վարձատրություն, իսկ անվտանգ ու բարեկեցիկ ապրելը և իր իրավունքների ու ազատությունների իրականացումը կդառնա պետության համար կենսակերպ:
Կուսակցությունը, հավատարիմ իր որդեգրած կառուցողական դիրքորոշմանը և օրինաստեղծ գործունեությամբ երկրի առջև ծառացած խնդիրները աստիճանաբար, բայց հաստատուն լուծելու սկզբունքին, իր նախընտրական ծրագրի յուրաքանչյուր բաժնում նշելով առկա հիմնախնդիրները, կարևորելով պետական քաղաքականության գերակայությունները, առաջարկում է կոնկրետ գործողություններ, նոր լուծումներ հին խնդիրներին:
Մենք համոզված ենք, որ Հայաստանին անհրաժեշտ է զարգացման ազգային ռազմավարություն և որի կենսագործումը մեծապես կնպաստի մեր ժողովրդին հուզող բազմաբնույթ խնդիրների լուծմանը, մարդկանց կենսամակարդակի բարձրացմանը, պետության սոցիալական գործառույթների և զորակցության ընդլայնմանը, միջազգային ասպարեզում Հայաստանի Հանրապետության հեղինակության և դերի ամրապնդմանը:
<<Օրինաց երկիր>> կուսակցությունը, ներկայացնելով իր նախընտրական ծրագիրը, այն իրագործելու ճանապարհին պատրաստ է համագործակցել յուրաքանչյուր քաղաքացու, յուրաքանչյուր քաղաքական ուժի հետ, ով հանդես կգա երկրում քաղաքական կայունության, անցնցում զարգացման, ազգային համաձայնության, երկրի կայուն և հաստատուն զարգացման օգտին:
<<Օրինաց երկիր>> կուսակցության գերագույն նպատակն է` կառուցել օրենքի երկիր եվ օրենքով ապրող հասարակություն.
-որտեղ մարդու ազատ, անվտանգ ու բարեկեցիկ ապրելու և իր իրավունքների իրականացումն ապահովելու համար պետությունը կստեղծի բոլոր անհրաժեշտ օրենսդրական և ինստիտուցիոնալ պայմանները,
-որտեղ հոգատարությունը յուրաքանչյուր մարդու նկատմամբ և յուրաքանչյուր անձի ներուժի բացահայտումն ու զարգացումը կդառնա պետության ռազմավարության նպատակը, հիմքն ու առանցքը:
<<Օրինաց երկիր>> կուսակցությունն առաջարկում է նախընտրական ծրագիր, որն ուղղված է երկրում բովանդակային բարեփոխումների իրականացմանը:
Այն ռազմավարական, հեռանկարային ծրագրավորման և առաջնահերթ գործնական քայլերի համալիր է, ինչը խթանիչ ազդակ կհանդիսանա երկրի արագընթաց վերելքի, նոր աշխատատեղերի ստեղծման, սոցիալական ներուժի ու եռանդի ձևավորման, հասարակության մեջ հուսալքության դրսևորումների հաղթահարման համար, կնախանշի հստակ նպատակներ, խթանիչ մոտեցումներ, կոնկրետ գործողություններ, որոնց կենսագործումը երկիրը կտանի առաջընթացի ու զարգացման ճանապարհով:
Չպետք է լինեն աշխատավարձեր, որոնցով հնարավոր չէ ապրել:
Մեր նպատակն է` ՀՆԱ-ում աշխատավարձի բաժնեմասի կտրուկ բարձրացումը:
Մեծահարուստը պետք է ավելի շատ հարկ վճարի, քան շարքային քաղաքացին
Հայաստանում այսօր բնակչության եկամուտների տարբերությունը, ամենահարուստ և ամենաաղքատ խմբերի միջև անջրպետը հասել է մտահոգիչ սահմանի:
Աճում է աղքատ մարդկանց քանակը, աշխատանքի ցածր վարձատրությունը խափանում է ազնիվ ճանապարհով փող վաստակելու ցանկությունը, թոշակների և նպաստների մակարդակը հնարավորություն չեն տալիս պահպանել առողջությունը, ապրել արժանավայել կյանքով:
Ունեցվածքային անհավասարությունը և տնտեսության մենաշնորհային հատվածի խոշորացումը խորացնում են սոցիալական դժգոհությունը:
Ելնելով ստեղծված իրավիճակից` <<Օրինաց երկիր>> կուսակցությունը առաջնահերթ է համարում.-բյուջետային ոլորտի աշխատակիցների` գիտնականների, ուսուցիչների, բժիշկների, մշակույթի բնագավառի աշխատողների աշխատավարձը հետևողական բարեփոխումների միջոցով հասցնել պետական ծառայողների աշխատավարձի մակարդակին,
-աշխատավարձի նոր ներքին սանդղակի սահմանումը` ելնելով սպառման սոցիալական չափորոշիչներից` տարածքային, ճյուղային և որակավորման գործակիցների հաշվառմամբ,
-հարկման համակարգի խորքային բարեփոխումը` եկամտահարկի առաջադիմական (հարաճուն) սանդղակի ներդրումը,
-աշխատող, սակայն սոցիալական պաշտպանության կարիք ունեցող մարդկանց աջակցության պետական ռազմավարության մշակումը և իրականացումը,
-սպառողական զամբյուղի ապրանքների և ծառայությունների ցանկի ընդլայնումը և ծավալի ավելացումը, երկրում գների սանձարձակ աճի կոշտ վերահսկումը,
-Հայրենական մեծ պատերազմի վետերաններին, արցախյան ազատամարտի մասնակիցներին, զոհված ու վիրավոր ազատամարտիկների ընտանիքներին անհրաժեշտ պետական աջակցության ցուցաբերումը, նպաստների և հավելավճարների համակարգի հետագա զարգացումը` նրանց շահերի էական բարձրացումը երաշխավորելու համար,
-սոցիալական ապահովությունից սոցիալական ապահովագրության համակարգի անցնելու գործուն մեխանիզմների կիրառումը,
-նախկին ԽՍՀՄ խնայբանկերում քաղաքացիների խնայողական ավանդների վերադարձման տեմպերի արագացումը, այդ նպատակով հատկացվող միջոցների ավելացումը և գործընթացի շարունակականության ապահովումը:
Նոր աշխատատեղերի ստեղծումը պետության համար գերխնդիր է
Աշխատատեղերի ստեղծումը ներկայումս կարևորագույն սոցիալ-տնտեսական հիմնախնդիրն է:
Այստեղ է գտնվում աղքատության հաղթահարման, արտագաղթի կասեցման, մարդկանց բարեկեցության և արժանի ապրելակերպի ձևավորման բանալին:
Նոր աշխատատեղերի ստեղծման համար խիստ հրատապ է և առաջնահերթ`-<<Աշխատատեղեր և արժանապատիվ վարձատրություն>> ազգային ռազմավարության մշակումն ու իրականացումը,
-գործազրկության հաղթահարման և աշխատատեղերի ստեղծման հնգամյա ծրագրի ընդունումն ու իրականացումը,
-ըստ տնտեսության ճյուղերի և ըստ բնակավայրերի զբաղվածության նպատակային ծրագրերի մշակումը և կիրարկումը,
-նոր աշխատատեղեր ստեղծող ձեռնարկություններին համապատասխան հարկային արտոնությունների տրամադրման օրենսդրորեն ամրագրված համակարգի ձևավորումը,
-փոքր և միջին ձեռնարկությունների ստեղծման աջակցության նպատակային ծրագրերի իրականացումը,
-մարզերում արդյունաբերական ձեռնարկությունների մասնաճյուղերի ստեղծման խթանումը և աջակցությունը,
-փոքր և միջին ձեռնարկություններին աջակցելու նպատակով պետական, խառը և մասնավոր ֆինանսական երաշխիքային հիմնադրամների ստեղծումը,
-գյուղական բնակավայրերում գյուղմթերքների վերամշակման, արոտօգտագործողների սպառողական, այգեգործական, անասնապահական կոոպերատիվների և ձեռնարկությունների ստեղծման աջակցությունը,
-փոքր բիզնեսի ստեղծման արտոնյալ վարկավորման համակարգի ձևավորումը,
-չաշխատող մասնագետների որակավորման բարձրացման և վերապատրաստման համակարգի ներդրումը,
-հանրապետության բոլոր քաղաքներում աշխատանքի տեղեկատվական կենտրոնների ստեղծումը, որտեղ մեկտեղված կլինեն պետական ու մասնավոր սեկտորի առաջարկությունները աշխատանք փնտրողների համար,
-աշխատանքի տեղավորման պետական գործակալության և մարզային մասնաճյուղերի միասնական ցանցի ձևավորումը:
Կենսաթոշակը ողորմություն չէ, այն պետք է ապահովի արժանի ծերություն
Կենսաթոշակային ոլորտում արմատական և առաջնահերթ բարեփոխումների անհրաժեշտությունն ակնհայտ է:
Այդ առումով <<Օրինաց երկիրը>> առաջարկում է`-կենսաթոշակային համակարգի բարեփոխում աշխատավարձերի և կենսաթոշակների հարաբերակցությունը բնականոնի հասցնելու (թոշակը` աշխատավարձի 35%-ից ոչ պակաս) թոշակառուների ներկայիս սերնդի համար,
-կենսաթոշակային կուտակային ապահովագրական համակարգի ներդրում,
-կենսաթոշակային ապահովման ոչ պետական համակարգի զարգացման խթանում,
-կենսաթոշակային պետական համակարգի արդյունավետության բարձրացում, աշխատավարձի և ստաժի հաշվարկման սահմանափակող գործակիցների վերանայում,
-կենսաթոշակային կուտակային հիմնադրամներում կուտակած դրամի ապահովության երաշխիքային մեխանիզմների ստեղծում,
-պետության կողմից քաղաքացուն տրվող կենսաթոշակների պարտադիր ինդեքսավորում` գնաճի իրական տեմպերին համապատասխան, ինչպես նաև թոշակների ամենամյա աճի երաշխավորում,
-կանանց կենսաթոշակային տարիքի աստիճանական նվազեցում,
-70, 75, 80 տարիքի անձանց ծերության աշխատանքային կենսաթոշակի բազային մասի ավելացում,
-սոցիալական ապահովագրության ոլորտում պետական խիստ վերահսկողության գործուն մեխանիզմների կիրարկում:
Ժողովրդագրության, մայրության և մանկության խնդիրների հետ առնչություն ունեցող բոլոր հարցերի լուծումներն անհետաձգելի են:
<<Օրինաց երկիր>> կուսակցությունն այս ուղղությամբ առաջարկում է.-բազմազավակության և ծնելիության նյութական խրախուսման համակարգի զարգացում` առաջին երեխայի ծննդյան միանվագ նպաստի չափը դարձնելով 100.000 դրամ, երկրորդ երեխայի ծննդյան դեպքում` 200.000 դրամ, երրորդ երեխայի համար` 500.000 դրամ, չորրորդ երեխայի համար` 600.000 դրամ, հինգերորդ երեխայի համար 1մլն. Դրամ,
-մինչև երկու տարեկան երեխայի խնամքի նպաստի տրամադրում ոչ միայն աշխատող, այլև չաշխատող մայրերին,
-անվճար ծննդօգնության և սերտիֆիկացիոն համակարգի արդյունավետության բարձրացում, հղիության ամբողջ ժամանակահատվածում կանանց անվճար բժշկական օգնության տրամադրում,
-ընտանեկան նպաստների համակարգի հիմնովին վերանայում,
-ժողովրդագրական վիճակի բարելավմանն ուղղված պետական նպատակային ծրագրի մշակում և իրականացում,
-բազմազավակ ընտանիքներին պետական աջակցություն ցուցաբերելու նպատակային ծրագրերի մշակում և իրականացում,
-երիտասարդ ընտանիքներին պետական երաշխավորությամբ ցածր տոկոսադրույքներով հիփոթեքային երկարաժամկետ վարկերի տրամադրում, որդեգրելով զեղչեր տրամադրելու սկզբունքը' առաջին երեխայի ծնվելու դեպքում` 10 տոկոս, երկրորդի դեպքում` 25 տոկոս, երրորդ երեխայի ծննդյան դեպքում 50 տոկոս, չորրորդի դեպքում` 75 տոկոս, հինգերորդի դեպքում` վարկի լրիվ մարում,
-սոցիալապես անապահով ընտանիքներին հասցեական պետական աջակցության ցուցաբերում,
-անվճար սպորտային սեկցիաների, ստեղծագործական խմբակների, ամառային հանգստյան ճամբարների ցանցի ընդլայնում:
Տան վարձերը չպետք է պատուհաս դառնան ժողովրդի համար, իսկ մարդիկ պետք է վճարեն միայն մատուցված ծառայությունների համար
Մարդկանց ամենահուզող հարցերից են կոմունալ ծառայությունների սակագները և բնակարանային վարձը: ՕԵԿ-ը գտնում է, որ քաղաքացին պետք է անհատական պայմանագրի հիման վրա կամովին վճարի այդ ծառայությունների դիմաց:
Վճարների մուծումը չպետք է դառնա ընտանիքների համար չարիք, ուստի անհրաժեշտ է.-կոմունալ ծառայությունների, բնակարանների պահպանման և վերակառուցման սակագների նկատմամբ սահմանել վերահսկողության գործուն մեխանիզմներ` բացառելով պաշտոնյաների և համատիրությունների կամայականությունը:
Վճարումները պետք է իրականացվեն բնակիչների համար միայն իրապես կատարված աշխատանքների և տրամադրված կոմունալ ծառայությունների համար,
-բազմաբնակարան շենքերի սեփականատիրության կառավարման և պահպանման համակարգի արդիականացում և համատիրությունների գործառույթների հստակեցում, ներդրումների համար ոլորտի գրավչությանը նպաստող գործուն մեխանիզմների կիրառում,
-քաղաքացուն ծառայությունների մատուցման ոլորտի ամբողջական ազատականացում, մրցակցության ապահովում, այս ոլորտում մասնավոր ընկերությունների ստեղծման խթանում,
-բնակտարածքի և կոմունալ ծառայությունների մրցութային եղանակով մատուցման գործառույթի օրենսդրորեն ամրագրում:
Բնակարաններ հասարակության բոլոր խավերի, այլ ոչ թե միայն հարուստների փոքր խմբի համար
Ելնելով ստեղծված մտահոգիչ իրավիճակից, <<Օրինաց երկիր>> կուսակցությունն առաջարկում է.
-սոցիալական բնակշինարարության ազգային ռազմավարության մշակում և իրականացում,
-ՙԲնակարան կարիքավոր ընտանիքին` պետական նպատակային ծրագրի մշակում և կիրարկում, սոցիալական վարձակալության հիմունքներով բնակարանների տրամադրում բյուջետային համակարգի աշխատակիցներին, երիտասարդ մասնագետներին, վթարային և խարխուլ շենքերում ապրող ընտանիքներին,
-բնակարանների տրամադրում զոհված կամ հաշմանդամ դարձած ազատամարտիկների ընտանիքներին,
-պետական միջոցներով կառուցված բնակարանների տրամադրում սոցիալապես առավել անապահով խավերին` ինչպես անվճար, այնպես էլ` երկարաժամկետ վարկավորման միջոցով,
-բնակարանների ձեռք բերման համար երկարաժամկետ հիփոթեքային վարկերի տրամադրում, հիփոթեքային հիմնադրամների, շինարարական խնայդրամարկղների ստեղծում, կարիքավոր ընտանիքների համար հիփոթեքային վարկերի տոկոսադրույքների իջեցում և սուբսիդավորում,
-օրենսդրորեն ամրագրել, որ հիպոթեքով բնակարանների ձեռք բերման ժամանակ կանխավճարի փոխարեն կարող է գրավադրվել բնակարանը և աստիճանաբար հասնել նրան, որ հիպոթեքով բնակարանների համար պահանջվող կանխավճարը կտրուկ նվազեցվի կամ վերացվի` կիրառելով երաշխիքային մեխանիզմներ,
-արհեստական խոչընդոտների և բյուրոկրատական քաշքշուկների բացառում շենք, շինություններ կառուցելու ընթացքում, եթե վերջիններս չեն վնասում այլ քաղաքացիների շահերին, այդ գործառույթների պարզեցված ընթացակարգերի և ձևակերպումների ապահովում,
-պետական և մասնավոր բնակարանային շինարարական կոոպերատիվների ստեղծման աջակցում,
-վթարային բնակելի շենքերի գույքագրում և այդ շենքերի ամրացման աշխատանքների իրականցում:
Քաղաքացիների որակյալ բուժօգնություն ստանալու իրավունքը պետք է պահպանվի անխտիր:
<<Օրինաց երկիր>> կուսակցությունը գտնում է, որ դրա համար անհրաժեշտ է`-անվճար բժշկության ծառայությունների որակի բարելավելում և ըստ տարածաշրջանների դրանց հասանելիության միանման մակարդակի ապահովում,
-<<Բուժօգնության պետական երաշխիքների մասին>> ՀՀ օրենքի ընդունում, որը հստակ կսահմանի պետության կողմից երաշխավորվող ժամանակակից բժշկական չափորոշիչները ու անվճար բուժօգնության ծավալները,
-բժշկական ապահովագրության քաղաքակիրթ ժամանակակից համակարգի ներդրում,
-վերականգնողական բժշկությունից դեպի կանխարգելիչ առողջապահության անցում, ազգաբնակչության պարտադիր անվճար դիսպանսերիզացիայի համակարգի ներդրում,
-առողջ ապրելակերպի նոր ազգային վարվելակերպի քաղաքականության մշակում և իրականացում,
-մասնագիտական բժշկական կենտրոնների ստեղծում, դրանց կայացման գործում պատշաճ պետական աջակցության ցուցաբերում,
-երկրի յուրաքանչյուր բուժհաստատության բժշկական մասնագետների հետ հեռա և համացանցային խորհրդատվությունների համակարգի ներդրում,
- գյուղական ամբուլատոր ծառայությունների վերազինում և արդիականացում,
-բուժաշխատողների աշխատավարձերի հետզհետե բարձրացում, վարձատրության նոր ձևերի կիրարկում,
-բուժծառայության ոլորտի աշխատակիցների ատեստավորման գործուն մեխանիզմների ներդրում և անորակ բուժման համար պատասխանատվության խստացում,
-ընտանեկան բժշկի ներդրվող համակարգի շարունակական կատարելագործում,
-ազգաբնակչությանը դեղորայքով ապահովման ժամանակակից ապահովագրության համակարգի ներդրում:
ՕԵԿ-ը համոզված է, որ Հայաստանը պետք է դառնա արտադրող և արտահանող երկիր` արտահանման կողմնորոշում ունեցող տնտեսական համակարգով:
Այդպիսի տնտեսություն կառուցելու համար անհրաժեշտ է.-տնտեսության արդիականացում, գիտատար և բարձր տեխնոլոգիաների վրա հիմնված, արտահանողական ուղղվածությամբ, նոր աշխատատեղեր ապահովող արդյունաբերության ստեղծում և կայուն զարգացում, տնտեսական աճի ապահովում,
-ներդրումային միջավայրի բարելավում, նորարարությունների համար արդյունավետ ենթակառուցվածքների ստեղծում, բարձր որակավորում ունեցող կադրերի պատրաստում, գիտական ներուժի ակտիվ ներգրավում,
-ներդրումների օրենսդրական խթանում բարձր տեխնոլոգիաների և գիտատար արտադրության ոլորտում,
-նորարարական տեխնոլոգիաներով զինված, միջազգային շուկայում հաջողությունների հասած հայկական ձեռնարկությունների գույքագրում, դրանց ֆինանսական և այլ անհրաժեշտ օգնության ու աջակցության ցուցաբերում,
-գործարարների իրավունքների պաշտպանի` տնտեսական օմբուդսմենի ինստիտուտի ներդրում,
-տնտեսական և ֆինանսական հակաճգնաժամային գործուն մեխանիզմների մշակում և իրականացում,
-տնտեսության մեջ ստվերայնության, օլիգոպոլ համակարգի և երկրի տնտեսական զարգացմանը խոչընդոտող այլ երևույթների դեմ անզիջում պայքարի ուժեղացում:
Արդյունաբերության զարգացումը պետության առաջնահերթ խնդիրներից է: ՕԵԿ-ը անհրաժեշտ է համարում.-տնտեսության համար ռազմավարական նշանակություն ունեցող ձեռնարկությունների վերագործարկման և զարգացման համար նպատակային պետական ծրագրերի մշակումը և իրականացումը,
-արդյունաբերության ոլորտում վերամշակող ձեռնարկությունների պետական աջակցության մասին օրենքի ընդունումը,
-նորաստեղծ ձեռնարկություններում և ընկերություններում աշխատատեղերի ստեղծման հստակ ժամանակացույցերի սահմանումը և դրանց հարկային արտոնությունների տրամադրումը,
-ռազմարդյունաբերական համալիրի' կրկնակի նշանակության տեխնոլոգիաներով աշխատող ձեռնարկություններին պետական աջակցության ապահովումը,
-տեղական հումքով աշխատող և արտահանման հնարավորություններ ունեցող ձեռնարկությունների գործունեության համար նպաստավոր պայմանների ապահովումը,
-արտահանման խթանման պետական նպատակային համալիր ծրագրի մշակումը և իրականացումը, արտաքին շուկաների նվաճման գործում հայրենական ձեռնարկություններին անհրաժեշտ շուկայագիտական պետական աջակցությունը,
-տեղեկատվական տեխնոլոգիաների ոլորտում աշխատող, հեռանկարային ներդրումային ծրագրեր ունեցող ձեռնարկություններին պետական աջակցության ցուցաբերումը,
-զարգացման լայն հնարավորություններ ունեցող, սակայն հարկային պարտքերով ծանրաբեռնված ձեռնարկությունների ապառքների' որպես բյուջետային վարկ ձևակերպումը,
-արտադրության զարգացմանն առնչվող օրինագծերի` գործարար միջավայրում քննարկումների կազմակերպումը,
-տնտեսություն-կրթություն-գիտություն եռամիասնական համակարգի ձևավորումը:
Չկա զարգացած արդյունաբերություն առանց զարգացած էներգետիկայի
Երկրի էներգետիկ համակարգի զարգացման համար <<Օրինաց երկիր>> կուսակցությունը անհրաժեշտ է համարում.
-էներգետիկ մրցունակ համակարգի ձևավորումը, էներգետիկ աղբյուրների դիվերսիֆիկացումը,
-էներգետիկ, այդ թվում վերականգնվող պաշարների արդյունավետ օգտագործման նպատակային քաղաքականության իրականացումը,
-գործող ատոմակայանի անվտանգության մակարդակի բարձրացումը, նոր ատոմակայանի նախագծման և կառուցման աշխատանքների իրականացումը,
-հայրենական արտադրության էներգախնայող ապրանքների թողարկման համար բարենպաստ պայմանների ապահովումը և էներգախնայող տեխնոլոգիաների ներդրումը,
-Իրանից դեպի Հայաստան նավթամթերքների փոխադրման խողովակաշարի կառուցումը,
-ռազմավարական նշանակություն ունեցող էներգետիկ այլ օբյեկտների արդիականացումը,
-փոքր ՀԷԿ-երի և այլընտրանքային էներգետիկ հզորությունների զարգացմանը աջակցության ցուցաբերումը,
-էներգամատակարարման ոլորտում չարաշահումների և ստվերայնության դեմ պայքարի ուժեղացումը,
-տնտեսության բնական պաշարների արդյունահանող բնագավառում հումքի վերամշակման խորքային, բարձր տեխնոլոգիաների ներդրման մեխանիզմների զարգացումը:
Ոլորտի զարգացման համար <<Օրինաց երկիր>> կուսակցությունն առաջարկում է հետևյալ քայլերի իրականացումը`-կապի արդիական միջոցների ներդրում, երկրի համընդհանուր կոմպյուտերիզացիա, ինտերնետ ծառայությունների արագության մեծացում, քաղաքացիների համար հասանելիության ընդլայնում, ոլորտի ենթակառուցվածքների զարգացում,
-հեռուստառադիոհաղորդումների հեռարձակման շառավղի ընդլայնում և որակի բարձրացում, ինտերնետային և բջջային հեռախոսակապի ծառայությունների մատչելիության ապահովում,
-Հայաստանի բոլոր բնակավայրերի հեռախոսային կապի ապահովում նախկին շրջկենտրոնների և մարզկենտրոնների, երկրի մայրաքաղաքի հետ,
-հանրապետության բոլոր բնակավայրերում լարային ռադիոհեռարձակման ցանցի վերականգնում,
-յուրաքանչյուր բնակավայրի տրանսպորտային հասանելիության ապահովման նպատակային ծրագրերի մշակում և իրականացում,
-միջպետական, մարզային և համայնքային ճանապարհների արդիականացման և շինարարության որակի ապահովում,
-<<Հյուսիս-Հարավ ճանապարհային միջանցք>> համապետական նշանակության ենթակառուցվածքային ծրագրի իրականացում,
-<<Զվարթնոց>> միջազգային օդանավակայանի տրանսպորտային նոր հանգույցի արդյունավետ օգտագործման ապահովում,
-Վանաձոր-Ֆիոլետովո նոր երկաթուղային գծի կառուցում, Հարավ - Կովկասյան երկաթուղու կողմից քաղաքացիների և իրավաբանական անձանց սպասարկման արդյունավետության բարձրացում,
-տրանսպորտային միջոցների պարտադիր տեխնիկական զննության անցկացման գործընթացի վերահսկողության ուժեղացում,
-հասարակական տրանսպորտի աշխատանքի կազմակերպման բարելավում, ավտոբուսների և տրոլեյբուսների տեսակարար կշռի ավելացում:
Հողը պետք է օգտագործվի արդյունավետ և հոգատարությամբ
գյուղատնտեսության տե<<Օրինաց երկիր>> կուսակցությունը գյուղատնտեսության ծրագրավորված և ինտենսիվ եղանակով զարգացման ջատագովն է և գտնում է, որ ոլորտում առկա խնդիրները լուծելու համար անհրաժեշտ է.-համալիր պետական գյուղատնտեսական քաղաքականության իրագործում, այդ թվում սննդամթերքի մատչելիության և որակի ապահովման նպատակային ծրագրերի մշակում և իրականացում,
-խնիկական բազայի նորոգում, գյուղացիական տնտեսությունների տեխնիկական հագեցվածության և էներգազինվածության ավելացում,
-գյուղական ենթակառուցվածքների արագացված զարգացում,
-մարզերում վերամշակող ձեռնարկությունների վերագործարկման և գյուղմթերքի արտահանման աջակցություն, այդ նպատակով անհրաժեշտ մեխանիզմների ստեղծում,
-գյուղական տնտեսությունների և վերամշակող ձեռնարկությունների համար երկարաժամկետ, ցածր տոկոսադրույքներով վարկերի տրամադրում,
-գյուղարտադրողի հարկային բեռի թեթևացում, ինչպես նաև կենսաբանական մաքուր գյուղատնտեսական ապրանքներ արտադրողներին և նորաստեղծ ագրարային ձեռնարկություններին հարկային արտոնությունների տրամադրում,
-ագրոպարենային համակարգում արդյունավետ տեխնոլոգիաների ներդրում,
-մատչելի պայմաններով գյուղատնտեսական տեխնիկայի մատակարարման լիզինգային և դրամաշնորհային մեխանիզմների ներդրում,
-հակակարկտային կայանների ստեղծման ծրագրի շարունակական իրականացում,
-գյուղատնտեսության ռիսկերի ապահովագրման համակարգի ներդրում,
-գյուղացիներին ցածր տոկոսադրույքներով տրակտորների, կոմբայնների և այլ գյուղմեքենաների, սերմացուի, տնկանյութի, պարարտանյութի և թունաքիմիկատների տրամադրում,
-ոռոգման համակարգի կառավարման արդիականացման միջոցով ոռոգման ջրի սակագնի իջեցում և տեղայնացված սակագների ներդրում,
-գյուղատնտեսական արտադրանքի իրացման նոր, ժամանակակից ձևերի ներդրում, արտադրող-սպառող շղթայում առևտրային միջնորդ օղակի ծավալի նվազեցում, հանրապետության խոշոր քաղաքներում գյուղմթերքի տոնավաճառների կազմակերպում:
Հարկային և մաքսային քաղաքականությունը պետք է նպատակաուղղված լինի գործարարության խթանմանը. Ավելի լավ է 100 մարդ ունենա մեկական խանութ, քան մեկը` հարյուրը
Հարկային և մաքսային համակարգի բարեփոխումները պետք է միտված լինեն տնտեսության արդյունավետության բարձրացմանը, ձեռներեցությամբ զբաղվելու համար բարենպաստ պայմանների ստեղծմանը:
Այդ իսկ պատճառով ՕԵԿ-ը անհրաժեշտ է համարում հետևյալ քայլերի իրականացումը.-հարկային և մաքսային համակարգերի բարեփոխումների հետևողական իրականացման շարունակականություն, հարկային վարչարարության պարզեցում,
-հարկային վարչարարության բացառապես ստուգող և պատժող բնույթից առավել չափով խորհրդատվական և գործընկերային բնույթի գործունեությանը անցում, գործարարի աջակցի և խորհրդատուի գործառույթների ստանձնում,
-փոքր և միջին ձեռներեցության աջակցության նպատակային ծրագրերի իրականացում, արտոնագրային վճարների` ներկայումս օրենքով սահմանված 6 մլն դրամի շեմի աստիճանական ավելացում,
-հարկային և մաքսային օրենսդրության շարունակական կատարելագործում, տնտեսության համար առաջնահերթություն ունեցող բնագավառների զարգացման աջակցության խթանում,
-անբարեխիղճ, հատկապես խոշոր հարկատուների և ներմուծողների նկատմամբ հարկային և մաքսային վարչարարության խստացում ու բարեխիղճ հարկատուների համար առավել պարզեցված ընթացակարգերի սահմանում և կիրառում,
-հարկատու-հարկային աշխատակից անմիջական շփումների նվազեցում, էլեկտրոնային հաշվետվությունների համակարգի լիարժեք կիրարկում,
կոռուպցիոն դրսևորումների դեմ պայքարի ուժեղացում,
-հարկային-մաքսային համակարգում իրականացվող բարեփոխումների մասին հանրային լայն իրազեկության ապահովում:
Բացառել դոլար-դրամ աղետալի տատանումները և լիարժեք վերադարձնել ավանդները
Ոլորտի զարգացման համար <<Օրինաց երկիր>> կուսակցությունը կարևոր է համարում`-արտահանմանն ուղղված դրամավարկային քաղաքականության մշակումն ու իրականացումը,
-դրամ-արտարժույթ անսպասելի տատանումների բացառումը և գների կայունացման ապահովումը, բանկային գործառույթների թափանցիկությունը, վարկավորման և գրավադրման մեխանիզմների կատարելագործումը,
-բնակչության բանկային ավանդների ապահովագրման ծավալների մեծացումը, ավանդների հուսալի պաշտպանությունը,
-ՀՀ քաղաքացիների` ԽՍՀՄ նախկին խնայբանկերում ներդրված խնայողական ավանդների վերադարձման գործընթացի շարունակության ապահովումը,
-բանկային համակարգում կարճաժամկետ վարկավորումից երկարաժամկետ վարկային ծրագրերին անցումը,
-վարկավորման տոկոսադրույքների իջեցումը, բարձր ռիսկայնություն պարունակող վարկավորման համար պետական երաշխավորության մեխանիզմների կիրառումը:
Հայաստանում հասարակության հիմնական մասի համար տեսանելի տնտեսական աճի կարևոր խոչընդոտներից է երկրում առկա մենաշնորհային համակարգը:
Տնտեսության կարևորագույն ճյուղերը, ինչպես նաև առանձին ապրանքատեսակների ներմուծումը, կենտրոնացվել են մի խումբ անձանց ձեռքին, ինչը խոչընդոտում է լայն մրցակցությանը:
Մինչ-դեռ, այն շուկայական մրցունակ տնտեսության համար անհրաժեշտ կարևորագույն բաղադրիչն է:
<<Օրինաց երկիր>> կուսակցությունը առաջնահերթ է համարում և առաջարկում է հետևյալ քայլերը`-հակամենաշնորհային օրենսդրական դաշտի բարելավում,
-տնտեսվարողների համար գործունեության հավասար պայմանների ապահովման պետական նպատակային ծրագրերի մշակում և իրականացում,
-գերշահույթների ստացման դեպքում կոնկրետ տնտեսվարող սուբյեկտներին հավելյալ հարկման ենթարկելու հնարավորության սահմանում,
-փոքր և միջին առևտրային օբյեկտների շահերի պաշտպանությանն ու մրցակցության ապահովմանն ուղղված <<Խոշոր առևտրային օբյեկտների տեղակայման չափորոշիչներ սահմանելու մասին>> ՀՀ օրենքի ընդունում:
Մասնավոր սեփականության անձեռնմխելիության պաշտպանության ուղղությամբ <<Օրինաց երկիր>> կուսակցությունը գերակա է համարում`-սեփականատերերի` սեփական բնակարանների, քաղաքային և գյուղական տների, հողամասերի և այլ սեփականության ձևերի սեփականատիրության իրավունքի պաշտպանությունը,
-սեփականության գրանցման ընթացակարգերի պարզեցումը և արագացումը,
-սեփական տների համար անշարժ գույքի սեփականության վկայականների անվճար տրամադրումը,
-սեփական տներում առկա ապօրինի ենթակառույցների ու փոփոխությունների արագ և անխոչընդոտ օրինականացումը,
-սեփականության հարկադիր օտարման վերացումը և այդ ոլորտում առկա իրավական մեխանիզմների արմատական վերանայումը:
Երիտասարդական քաղաքականության ոլորտում ՕԵԿ-ը կարևորում է`-շնորհալի երիտասարդներին և երիտասարդ գիտնականներին պետական աջակցության ցուցաբերումը,
-նորաստեղծ երիտասարդ ընտանիքներին սոցիալական աջակցության նպատակային ծրագրի մշակումը և իրականացումը,
-ուսումնական հաստատություններում սահմանափակ ֆիզիկական կարողություններ ունեցող սովորողների համար մատչելի հարմարավետ միջավայրի ձևավորումը,
-ուսանողների համար հանրային տրանսպորտից օգտվելու զեղչերի սահմանումը,
-նախազորակոչային տարիքի երիտասարդների ֆիզիկական ու բարոյահոգեբանական պատրաստության մակարդակի բարձրացմանն ուղղված պետական ծրագրի մշակումը և իրականացումը,
-երիտասարդության խնդիրներին առնչվող օրինագծերի երիտասարդական փորձաքննության ապահովումը,
-հանրապետության բոլոր նախկին վարչական շրջաններում երիտասարդական կենտրոնների ստեղծումը,
-երիտասարդների նոր կազմավորվող ընտանիքներին աջակցության միանվագ գումարի տրամադրումը` մինչև 400 հազար դրամի չափով,
-երիտասարդների ակտիվ ներգրավումը հասարակական-քաղաքական, ռազմա-հայրենասիրական, սպորտային, ստեղծագործական գործունեության և պետական կառավարման համակարգերում:
Հայաստանի ապագան մեծապես պայմանավորված է մարդկային ներուժի կրթական և ստեղծագործական հնարավորությունների զարգացմամբ:
Ոլորտի զարգացման համար ՕԵԿ-ը անհրաժեշտ է համարում.-դպրոցների, միջին մասնագիտական կրթության հաստատությունների նյութատեխնիկական բազայի արդիականացումը, համակարգչային և ինտերնետային միասնական ցանցի ձևավորումը հանրապետության ողջ տարածքում,
-մանկապարտեզների, դպրոցների, ուսումնարանների, քոլեջների, ԲՈՒՀ-երի և գիտական հաստատությունների շենքերի սեփականաշնորհման արգելքի պահպանումը,
-առաջին դասարանից երկու օտար լեզուների և համակարգչային գիտելիքների ուսուցումը,
-կրթության, գիտության և տնտեսության միջև փոխշահավետ կապի ամրապնդումը, այդ նպատակով ԲՈՒՀ-երում կարիերայի կենտրոնների ստեղծումը,
-ԲՈՒՀ-երի` ոչ միայն որպես կրթական, այլև գիտակրթական կենտրոնների զարգացման նպատակային ծրագրերի մշակումը և իրականացումը, ուսանողական գիտական ինքնակազմակերպման բոլոր ձևերի գործունեության, նորարարական նախաձեռնություններին ու հետազոտություններին պետական աջակցության ցուցաբերումը,
-բարձրագույն կրթության հաստատությունների գործառույթների և նրանց շրջանավարտների գիտելիքների որակի գնահատման չափորոշիչների մակարդակի բարձրացումը,
-ուսանողական հանրակացարանների բարելավմանն ուղղված նպատակային ծրագրերի մշակումը և իրականացումը,
-բարձրագույն և միջին մասնագիտական ուսումնական հաստատություններում սովորողներին ուսումնական երկարաժամկետ և ցածր տոկոսադրույքներով վարկերի տրամադրումը, ներառելով և հարակից ծախսերը' սնունդ, կեցություն, տրանսպորտ, ուսումնական պարագաներ և այլն,
-մրցակցային կրթության` գերազանց առաջադիմություն ունեցող ուսանողներին ԲՈՒՀ-երում պետական միջոցների հաշվին անվճար սովորելու իրավունքը սահմանող համակարգի արդյունավետ կիրառումը և հետագա զարգացումը,
-ուսանողական երկարաժամկետ (10-15տարի) վարկավորման ժամանակակից համակարգի ներդրումը` այդ նպատակով համապատասխան օրենքի ընդունումը:
<<Օրինաց երկիր>> կուսակցությունը գիտության բնագավառում անհրաժեշտ ու հրատապ է համարում հետևյալ քայլերի ձեռնարկումը`-գիտության զարգացման ռազմավարության ընդունում,
-գիտության ֆինանսավորման արդյունավետ քաղաքականության իրականացում,
-գիտությանը հատկացվող ֆինանսական միջոցների ծավալի ավելացում,
-գիտությանը տնտեսվարող սուբյեկտների կողմից պատվերի տրամադրման խրախուսում,
ձևավորում, անհրաժեշտ սարքավորումների ներկրման համար բարենպաստ պայմանների ապահովում,
-գիտնականների մտավոր սեփականության իրավունքների պաշտպանության երաշխիքների ամրագրում, ձևավորում, անհրաժեշտ սարքավորումների ներկրման համար բարենպաստ պայմանների ապահովում,
-գիտնականների մտավոր սեփականության իրավունքների պաշտպանության երաշխիքների ամրագրում,
-նորարարական նախաձեռնությունների, գյուտարարության և հետազոտությունների խթանման դաշտի
-գիտությունների դոկտորների և թեկնածուների հավելավճարների ավելացում և դրանց հաշվեգրում կենսաթոշակների վրա` բարձր կենսաթոշակային ապահովում իրականացնելու համար,
-Գիտությունների ազգային ակադեմիայի դերի և հեղինակության բարձրացում:
Ազգային մշակութային քաղաքականության արդյունավետության բարձրացման համար ՕԵԿ-ը անհրաժեշտ է համարում`-պատմամշակութային ժառանգության պահպանմանը պետական աջակցության ցուցաբերումը,
-ժամանակակից, ժողովրդական և կիրառական արվեստների ներդաշնակ զարգացման ապահովումը,
-մշակութային և արվեստի նշանակալի նվաճումների հեղինակների խրախուսումը և մեծարումը,
-մշակութալուսավորչական հաստատությունների, մանկապատանեկան գեղարվեստական դպրոցների, ինքնագործ խմբակների և երեխաների ստեղծագործական ակտիվության զարգացման համար նպաստավոր պայմանների ստեղծումը,
-պատմամշակութային ժառանգության դեմ ոտնձգությունների հանդեպ օրենսդրական կոշտ միջոցների կիրառումը,
-հեռուստատեսությամբ քարոզվող բռնության, գռեհկության ու կրիմինալի դրսևորումների հանդեպ դատապարտման մթնոլորտի ձևավորումը,
-Սփյուռքի և արտերկրի հետ մշակութային համագործակցության խորացումը' տարածաշրջանային և միջազգային ծրագրերին մասնակցության ապահովումը, արտասահմանում հայկական մշակույթի համակարգված ու արժանավայել ներկայացումը,
-մտավորականության` որպես ազգային ոգու կրողի, պետական կառավարման գործընթացներին ներգրավումը, նրանց ներուժը համազգային խնդիրների լուծման մեջ առավել արդյունավետ օգտագործումը:
ՕԵԿ-ը գտնում է, որ մարդու կենսագործունեության համար անհրաժեշտ միջավայրի ապահովումը պահանջում է հետևյալ առաջնահերթ քայլերի իրականացումը`-բնապահպանական անվտանգության հայեցակարգի մշակում և ընդունում,
-հասարակական բնապահպանական փորձաքննության իրականացման օրենսդրական մեխանիզմների ապահովում,
-Սևանա լճի պահպանման և էկոլոգիական հավասարակշռության վերականգնման ծրագրերի իրականացում,
-անտառների պահպանության, օգտագործման և վերականգնման ծրագրերի կենսագործում,
-Երևանի և մյուս խոշոր քաղաքների <<կանաչ գոտիների>> պահպանում,
-<<կանաչ ճարտարապետություն>> սկզբունքի` պուրակների, զբոսայգիների և այլ կանաչ տարածքների պահպանման համար օրենսդրական պաշտպանության իրավական միջոցների կիրառում,
-հանքավայրերի օգտագործման բնապահպանական պահանջների կիրառում, հասարակական բնապահպանական փորձաքննության ապահովում,
-թափոնների վերամշակման ձեռնարկությունների ստեղծում, ժամանակակից տեխնոլոգիաների և մեթոդների ներդրում,
-շրջակա միջավայրի պահպանման և դրանց պահանջների խախտման փոխհատուցման եվրոպական առավել առաջադեմ փորձի ներդրում և կենսագործում,
-երեխաների բնապահպանական ուսուցման և դաստիարակության իրականացում:
Հայաստանի Հանրապետության պետականության կերտումը պետք է նպատակաուղղված լինի ազգային անվտանգության ապահովման' արտաքին ցանկացած ճնշման դիմակայելու, քաղաքացիների անվտանգությունը պաշտպանելու,
երկրի դինամիկ զարգացման համար հասարակության բոլոր խավերի ուժերը համախմբելու,
յուրաքանչյուր հայ ընտանիքի համար բարեկեցիկ կյանքի պայմաններ ապահովելու նպատակին:
Այս ուղղությամբ ՕԵԿ-ն անհրաժեշտ է համարում`-իշխանության ճյուղերի հստակ տարանջատումը և նրանց միջև համագործակցության ու փոխադարձ հակակշռման ապահովումը,
-բազմակուսակցական համակարգի ու ներկուսակցական ժողովրդավարության զարգացումը, քաղաքական խաղաղության և հանդուրժողականության արմատավորումը, քաղաքական գործընկերային, բանակցային սկզբունքների և մշակույթի զարգացումը,
-համապետական և տեղական ինքնակառավարման մարմինների ազատ, արդար և թափանցիկ ընտրությունների անցկացումը, լեգիտիմ և պատասխանատու իշխանության ձևավորումը,
-իրավապահ համակարգի` իբրև քաղաքացու շահերի և իրավունքների, օրինական գործարարության պաշտպանի գործառույթի նպատակադրումը,
-իրապես անկախ և ազատ մամուլի ձևավորումը և կայացումը,
-ազգային կարևորագույն նշանակություն ունեցող խնդիրների հանրային քննարկումների կազմակերպումը, տարբեր ոլորտներում իրականացվող քաղաքականության արդյունքների վերաբերյալ հասարակությանը հաշվետվությունների ներկայացումը,
-մարզերի համալիր սոցիալ-տնտեսական իրավիճակի համար մարզպետների պատասխանատվության բարձրացումը, տեղական ինքնակառավարման մարմինների գործառույթների օրենսդրորեն ընդլայնումը,
-պետական մարմինների գործունեության արդյունավետության, պատասխանատվության և կատարողական կարգապահության չափանիշների սահմանումը,
-Հայաստանում բնակվող ազգային փոքրամասնությունների ներկայացուցիչների իրավունքների պաշտպանությանն ուղղված արդյունավետ քաղաքականության իրականացումը,
-Երևանում և մարզերում հանրային ծառայությունների միասնական կենտրոնների ստեղծումը` հանրային ծառայություններ մատուցող պետական կառավարչական հիմնարկի կարգավիճակով, որտեղ մեկ հարկի տակ կմիավորվեն քաղաքացիներին ծառայություններ մատուցող պետական տարբեր հիմնարկների և գործակալությունների կառուցվածքային ստորաբաժանումներ, մասնավորապես` քաղաքացիական կացության ակտերի գրանցման գործակալությունը, անշարժ գույքի կադաստրի պետական կոմիտեն, նոտարական գրասենյակը, ազգային արխիվը, ավտոմեքենաների պետական համարանիշների, վարորդական վկայականների, քաղաքացիների անձնագրի, ծննդյան վկայականի տրամադրման ծառայությունները, փաստաբանական գրասենյակը և այլն,
-երկրի տարածքների համաչափ զարգացման քաղաքականության իրականացումը,
-յուրաքանչյուր գյուղի և քաղաքի համար անձնագրերի կազմումը, դրանցում առկա խնդիրների գույքագրումը, լուծումների ժամանակացույցի մշակումը և իրականացումը:
<<Օրինաց երկիր>> կուսակցությունը հանդես է գալիս ՀՀ դատական իշխանության համակարգի արմատական բարեփոխումների օգտին, որոնք պետք է նպատակաուղղված լինեն անձի իրավունքների և օրինական շահերի պաշտպանությանը' միջազգային իրավունքի սկզբունքներին ու նորմերին համապատասխան:
Դրա համար անհրաժեշտ է.-դատական համակարգի գործունեության իրական անկախության ու անաչառության ապահովում,
-արդար դատաքննության իրավունքի պաշտպանության եվրոպական չափանիշների կիրառում, անկախ և անկողմնակալ դատական համակարգի ձևավորում,
-քրեական դատավարության ոլորտում հանրային և մասնավոր շահերի համաչափության ապահովում, նպատակ ունենալով` վնաս չհասցնել հանցագործությունների դեմ պայքարում պետության քրեական քաղաքականության իրականացմանը, և միաժամանակ չխաթարել հասարակության վստահությունը` արդարադատության նկատմամբ,
-դատարանների` իբրև արդարադատության մարմնավորողների հանդեպ հասարակության վստահության բարձրացում,
-օրենսդրության ապաքրեականացում փոքր և միջին ծանրության հանցագործությունների նկատմամբ, այլընտրանքային պատիժների համակարգի ներդրում,
-պատժից վաղաժամկետ պայմանական ազատման ընթացակարգի պարզեցում,
-պրոբացիոն ծառայության ստեղծում, ոչ ծանր հանցագործությունների կատարման դեպքում պրոբացիայի կիրառում, վարչական հսկողության ուժեղացում' ազատության մեջ պատժի կրումը խիստ հսկողության տակ պահելու միջոցով:
Երկրի արդիականացումը անհնար է առանց համապատասխան կադրային ներուժի
ՕԵԿ-ը այս բնագավառում անհրաժեշտ է համարում հետևյալ քայլերի իրականացումը`-բյուջետային ոլորտի` առողջապահության, կրթության, մշակույթի բնագավառների, բյուջետային այլ հաստատությունների աշխատակիցների սոցիալական և իրավական պաշտպանվածության ամրապնդման նպատակով <<բյուջետային ծառայող>> հաստատութենական համակարգի ներդրումը և <<Բյուջետային ծառայության մասին>> ՀՀ օրենքի ընդունումը,
-քաղաքացիական ծառայության համակարգի արդյունավետության բարձրացման համալիր նպատակային ծրագրի մշակումը և իրականացումը,
-պետական կառավարման ոլորտում ժամանակակից կառավարման մեթոդների, էլեկտրոնային կառավարման համակարգի ամբողջական ներդրումը,
-քաղաքացի - պետական ծառայող ուղղակի շփման մեխանիզմների անընդհատական նվազեցումը` կանխարգելելու պետական ծառայողների կողմից չարաշահումների և հնարավոր դրամաշորթումների ռիսկերը,
-պետական կառավարման համակարգում կոռուպցիայի դեմ պայքարի իրական մեխանիզմների կիրառումը, ՙհեռախոսային իրավունքի` ազդեցության վերացումը,
-պետական ծառայողների գործունեության օբյեկտիվ գնահատման չափանիշների սահմանումը, բարեխիղճ և արդյունավետ ծառայողներին ֆինանսական և բարոյական աջակցության ցուցաբերումը:
<<Օրինաց երկիր>> կուսակցությունը ներկայացված նախընտրական ծրագրում առանձնացնում և ամրագրում է հատուկ ուշադրություն պահանջող հետևյալ գերակայությունները. Հաշմանդամներին` պետական եվ սոցիալական աջակցություն
<<Օրինաց երկիրը>> իր գործունեության կարևորագույն ուղղություններից մեկն է համարում հասարակության մեջ հաշմանդամների ինտեգրումն ապահովող ծրագրերի կենսագործումը:
Այս առումով առաջնահերթ է`-հաշմանդամների օժանդակության և զբաղվածության պետական նպատակային համալիր ծրագրի մշակումը և իրականացումը,
-<<անարգել միջավայր>> ծրագրի հետևողական իրականացումը,
-ֆիզիկական տկարություն ունեցող քաղաքացիներին` ըստ իրենց մտավոր ու ֆիզիկական կարողությունների և նախասիրությունների, երկրի հասարակական-քաղաքական, սոցիալ-տնտեսական, մշակութային, մարզական կյանքին ակտիվ մասնակցությունը ապահովող օրենքների ընդունումը և կիրառումը,
-հաշմանդամների սոցիալական պաշտպանության Ազգային հանձնաժողովի ստեղծումը,
-հաշմանդամներին անվճար նպատակային բուժօգնության տրամադրումը,
-հաշմանդամների ձեռնարկություններին (խուլ-համրեր, կույրեր և այլն) պետական աջակցության ցուցաբերումը,
-ուսուցիչների, հրահանգիչների, թարգմանիչների ուսուցման և վերապատրաստման հատուկ դասընթացների համակարգի արդիականացումը, աշխատավարձերի բարձրացումը,
-հաշմանդամներին տեղեկատվությամբ ապահովելու նպատակով խուլ-համրերի համար հեռուստահաղորդումների թարգմանության խնդրի լուծումը, կույրերի համար Բրայլյան համակարգով գրականության հրատարակման ապահովումը, կույրերի, խուլ-համրերի և ընդհանրապես հաշմանդամ քաղաքացիների համար տպագիր ձեռնարկների հրատա- րակումը:
ՕԵԿ-ը առաջարկում է նաև` հաշմանդամների հիմնահարցերով զբաղվող պետական կառույցի` հաշմանդամների իրավունքների պաշտպանության ազգային գործակալության ստեղծում, որը մեծապես կօգնի և կաջակցի հաշմանդամների հիմնախնդիրների լուծմանը:
ՕԵԿ-ը կարևորում է աղետի գոտու հիմնախնդիրների վերջնական լուծումը և առաջարկում է`-աղետի գոտում տուժած բնակիչներին բնակարաններով ապահովման պետական ծրագրի ավարտի կենսագործման, ժամանակավոր տնակների խնդրի վերջնական լուծման նկատմամբ կոշտ վերահսկողության ապահովում,
-Գյումրի և Վանաձոր քաղաքներում արդյունաբերության վերականգման, աշխատատեղերի ստեղծման նպատակային ծրագրերի մշակում և իրականացում,
-աղետի գոտում էլեկտրաէներգիայի, ջրմուղ-կոյուղու, գազի և այլ ծառայությունների սակագների զեղչերի կիրառում և գործարարության խթանման նպատակով արտոնյալ հարկերի սահմանում, արտոնյալ վարկային քաղաքականության իրականացում,
-աղետի գոտու մասնագետների, ուսուցիչների, բժիշկների աշխատավարձերի հավելումների և նվազագույն կենցաղային պայմանների ապահովման լրացուցիչ սոցիալական երաշխիքների տրամադրում:
Սահմանամերձ բնակավայրերում ներկայիս իրավիճակը բարելավելու համար ՕԵԿ-ը կարևորում է`-սահմանամերձ բնակավայրերում ագրոարդյունաբերական ենթակառուցվածքների զարգացման համալիր ծրագրի մշակումը և պետական ֆինանսավորման համադրությամբ մասնավոր ներդրումների ռիսկայնության պետական երաշխավորումը,
-սահմանամերձ, բարձր լեռնային բնակավայրերի հողօգտագործողներին պետական աջակցության (սուբսիդավորման), արոտների ջրարբիացման ծրագրերի իրականացումը,
-սահմանամերձ բնակավայրերում սերմնաբուծության, տոհմային գործի բարելավման, անասնաբուծական հակահամաճարակային միջոցառումների ուղղությամբ աշխատանքների իրականացումը,
-սահմանամերձ բնակավայրերի գյուղտնտեսվարողներին տրամադրվող վարկերի մատչելիության բարձրացումը, մրցակցային դրամաշնորհային ծրագրերով ֆերմերային խմբերին աջակցության ցուցաբերումը, կոոպերացիոն բաղադրիչների ներդրումը,
-կոմունալ ծառայությունների սակագների զեղչերի և հարկային արտոնությունների կիրառումը,
-պետական պատվերի շրջանակներում սահմանամերձ և հեռավոր գյուղերի համար մանկավարժական մասնագիտությունների գծով ԲՈՒՀ-երում նպատակային ընդունելության կազմակերպումը,
-սահմանամերձ և հեռավոր գյուղերի մասնագետների, ուսուցիչների, բժիշկների աշխատավարձերի հավելումների և նվազագույն կենցաղային պայմանների ապահովման լրացուցիչ սոցիալական երաշխիքների տրամադրումը,
-սահմանամերձ բնակավայրերի զինծառայողների պարտադիր զինվորական ծառայության անցկացումը տեղի զորամասերում և պայմանագրային զինծառայողների համամասնության ավելացումը,
-ականապատված տարածքներում գտնվող հողատարածքների դիմաց պետական ֆոնդի հողերից երկարաժամկետ վարձակալության կարգով համայնքի պահանջներին համապատասխան հողահատկացումը:
Փախստականների հիմնահարցերի լուծման համար ՕԵԿ-ը առաջարկում է հետևյալ քայլերը.-փախստականների համար լրացուցիչ սոցիալական օրենսդրական երաշխիքների սահմանում,
-հասարակական կյանքում փախստականների ինտեգրումն ապահովող միջոցառումների ծավալի ընդլայնում ու իրականացում,
-փախստականների զբաղվածության նպատակային ծրագրերի մշակում, ներառելով նրանց մասնագիտական վերապատրաստման ու վերաորակավորման և աշխատանքի տեղավորման հարցերը:
Հայաստանի Հանրապետության համար երկրի պաշտպանությունը և անվտանգության ապահովումը բացառիկ կարևորության խնդիրներ են:
Այս առումով <<Օրինաց երկիր>> կուսակցությունն առաջարկում է` -զինված ուժերի անընդհատական արդիականացում և մարտունակության բարձրացում
-պայմանագրային զինվորական ծառայության աստիճանական անցում,
-զինծառայողների, հատկապես շարքայինների իրավունքների պաշտպանության գործուն մեխանիզմների ձևավորում, ոչ կանոնակարգային հարաբերությունների վերացում,
-զինծառայողների և իրենց ընտանիքների սոցիալական երաշխիքների ապահովում,
-բանակում երկու և ավելի զինվոր որդի ունեցող ընտանիքների համար սոցիալական փաթեթի մշակում,
-պաշտպանության ոլորտի նկատմամբ քաղաքացիական վերահսկողության ամրապնդում, ինչպես նաև հասարակական աջակցության մթնոլորտի ձևավորում,
-ժամանակակից, կենսունակ ռազմական արդյունաբերության համալրի ստեղծում,
-զորակոչի կազմակերպման և անցկացման արդյունավետության ապահովում,
-պետական սահմանի պահպանության ամրապնդում, սահմանային անցման կետերի և դրանց ենթակառուցվածքների արդիականացում:
Հայաստանի Հանրապետությունը գտնվում է բարդ տարածաշրջանում:
Աշխարհում տեղի ունեցող գլոբալիզացիայի գործընթացներում<<Օրինաց երկիր>> կուսակցությունը առաջարկում է հետևյալ մոտեցումները`-ակտիվ, դինամիկ և նախաձեռնողական ճկուն արտաքին քաղաքականության իրականացում,
-Հայաստան-Ռուսաստան ռազմավարական` գործընկերային, իրավահավասարության, բարեկամության և փոխադարձ շահերի վրա հենված հարաբերությունների զարգացում, ՀԱՊԿ շրջանակներում հավաքական անվտանգության ամբողջական համակարգի քաղաքական համագործակցության խորացմանը և ամրապնդմանը աջակցության ապահովում,
-Եվրոպական միության հետ իրականացվող նոր հարևանության ծրագրի, ինչպես նաև ՆԱՏՕ-ի հետ անհատական գործընկերության գործողությունների ծրագրի պատշաճ իրականացում` երկրի տնտեսական և քաղաքական համակարգի ու ժողովրդավարության զարգացման, անվտանգության մեխանիզմների արդիականացման համար,
-հայ-ամերիկյան, հայ-վրացական, հայ-իրանական հարաբերությունների վերընթացի շարունակականության ապահովում,
-բարեկամ երկրների հետ գործընկերային հարաբերությունների խորացում,
-արտերկրում ՀՀ դիվանագիտական ներկայացուցչությունների աշխատանքի գնհատում ըստ Հայաստանի տնտեսության մեջ արտաքին կապիտալի ներգրավման ցուցանիշների:
Լեռնային Ղարաբաղի հիմնախնդրի հայանպաստ լուծումը կենսական նշանակություն ունի ինչպես Հայաստանի Հանրապետության, այնպես էլ ամբողջ հայ ժողովրդի համար:
Այն սերտորեն առնչվում է նաև ազգային անվտանգության և տարածաշրջանային կայունության հետ կապված խնդիրներին:
ՕԵԿ-ը գտնում է, որ խաղաղ կարգավորումը բանակցությունների միջոցով հիմնախնդրի լուծման միակ ճանապարհն է և պետք է հենվի հետևյալ սկզբունքների վրա`-Լեռնային Ղարաբաղի ինքնորոշման իրավունքն անկախության կամ Հայաստանի հետ վերամիավորման ճանապարհով չի կարող լինել սակարկության առարկա,
-Լեռնային Ղարաբաղի ժողովրդի անվտանգությունը և Հայաստանի հետ ուղիղ սահմանի կապերը չեն կարող լինել սակարկման առարկա,
-անհրաժեշտ է հասնել Լեռնային Ղարաբաղի Հանրապետության ակտիվ ներգրավվածությանը բանակցային գործընթացում` որպես բանակցող կողմ,
-անհրաժեշտ է հասնել Լեռնային Ղարաբաղի ժողովրդի ինքնորոշման իրավունքի միջազգային ճանաչմանը և պայմաններ ապահովել դրա իրականացման համար:
Այսօր հրամայական անհրաժեշտություն է Հայրենիք-Սփյուռք-Արցախ ներուժի համախմբումը: <<Օրինաց երկիր>> կուսակցությունն առաջարկում է`-աշխուժացնել և առավել գործնական դարձնել Հայաստան-Սփյուռք-Արցախ կապերն ու համագործակցությունն ապահովող կառույցների գործունեությունը, ստեղծել ազգային ներուժը համադրող գործուն մեխանիզմներ,
-մշակել և իրականացնել արտագաղթի կանխմանն ու հայրենադարձության խթանմանն ուղղված պետական-նպատակային ծրագիր,
-դիվանագիտական, մշակութային օժանդակություն ցուցաբերել ար- տերկրում բնակվող էթնիկ հայերին, աջակցել նրանց շահերի պաշտպանությանը,
-խրախուսել և ըստ ամենայնի աջակցել սփյուռքահայերի Հայաստանում ներդրումներ կատարելու, ձեռներեցությամբ զբաղվելու ցանկությանը, պաշտպանել նրանց օրինական իրավունքները և շահերը այդ գործընթացում,
-ձևավորել ընդհանուր համահայկական տեղեկատվական դաշտ, համադրել ջանքերը և միասնական կերպով հակազդել հայերին ուղղված տեղեկատվական վնասագործությունների դեմ,
-գործնական քայլեր ձեռնարկել գաղթօջախների դպրոցների համար Հայաստանում բարձրորակ տպագրության դասագրքերի, մանկական գրականություն տպագրելու և դրանք սփյուռքահայ երեխաներին առաքելու համար,
-աջակցել համասփյուռ հայությանը լեզվի պահպանման և ուսուցման, հայոց լեզվի և պատմության սփյուռքահայ մասնագետների պատրաստման և վերապատրաստման, Հայաստանի բուհերում սփյուռքահայ ուսանողների քանակի ավելացման հարցերում,
-ստեղծել <<Համահայկական էլեկտրոնային համալսարան>>, որը կարող է նորագույն տեղեկատվական տեխնոլոգիաների հիման վրա դառնալ Հայաստան-Սփյուռք-Արցախ կապերի ամրապնդման կարևորագույն մեխանիզմ:
Մենք համոզված ենք, որ <<Օրինաց երկիր>> կուսակցության նախընտրական ծրագրի կենսագործումը մեծապես կնպաստի մեր ժողովրդին հուզող բազմաբնույթ խնդիրների լուծմանը, մարդկանց կենսամակարդակի բարձրացմանը, պետության սոցիալական գործառույթների ու զորակցության ընդլայնմանը, միջազգային ասպարեզում Հայաստանի Հանրապետության հեղինակության և դերի ամրապնդմանը:
Այդ իսկ առումով մենք ուզում ենք, որ մեր ընտրողներն իրենց վստահությունը ցուցաբերելով ՕԵԿ-ին, տեղեկացված լինեն մեր նպատակների և ծրագրերի մասին, ինչպես նաև պատկերացնեն, թե ինչով ենք մենք տարբերվում մյուս կուսակցություններից`
-<<Օրինաց երկիր>> կուսակցությունը`-իր ստեղծման պահից եղել և մնում է Հայաստանում ակտիվ բարեփոխումների իրականացման ջատագովը,
-իր գերագույն նպատակն է հռչակել կառուցել Oրենքի երկիր, նոր Հայաստան, որտեղ բարձրագույն արժեքը կհանդիսանա մարդը, նրա իրավունքներն ու ազատությունները,
-ակտիվ քաղաքացիական դիրքորոշում ունեցող մարդկանց բաց և ժողովրդավար, ծառացած հիմնախնդիրների լուծման ուղիների սեփական պատկերացում ու տեսակետ ունեցող կուսակցություն է,
-հաճախ հանդես է գալիս առաջարկություններով, որոնք սկզբում որակվում են <<պոպուլիստական>>, հետո արժանանում սուր քննադատության, բայց ի վերջո ընդունվում և իրականացվում են,
-ժողովրդի հետ անխզելիորեն կապված, հասարակության, տրամադրություններն ու տեսակետները, մարդկանց հուզող և անհանգստացնող խնդիրները միշտ հաշվի առնող կուսակցություն է,
-այն խումբ մարդանց կուսակցությունն է, ովքեր համոզված են, որ մեր երկրին անհրաժեշտ է քաղաքացիական հասարակության վճռական առաջմղիչ զարգացում, տնտեսության և սոցիալական ոլորտի բոլոր բնագավառներում ծառացած հիմնախնդիրների աստիճանական, բայց հաստատուն ռազմավարական և մարտավարական լուծումներ,
-ազգային համաձայնության, երկրում քաղաքական կայունության, անցնցում զարգացման, քաղաքակիրթ քաղաքական մրցակցության, այլ ոչ թե քաղաքական պատերազմի և քաղաքական ատելության կողմնակիցն է,
-մարդկանց կենսամակարդակի կայուն բարձրացման, նոր աշխատատեղերի, ձեռներեցությամբ զբաղվելու համար բարենպաստ պայմանների ստեղծման, թույլերին' օգնություն և պաշտպանություն, ուժեղներին' ինքնադրսևորման հավասար հնարավորության սկզբունքների գաղափարակիրն է,
-15-ամյա, փորձառու, ժողովրդավարական, ռեֆորմիստական, դինամիկ զարգացող, հուսալի գործընկեր է, երկրի քաղաքական դաշտի ճանաչված և ազդեցիկ քաղաքական ուժերից մեկը, ով վերջերս անդամակցեց Եվրոպական ժողովրդական կուսակցությանը, որի կազմում ընդգրկված են եվրոպական 39 երկրների 79 կուսակցություններ:
Մեր նպատակներն ու իղձերը ազնիվ են, պարզ ու շիտակ` մենք գնում ենք խորհրդարան քաղաքացիների շահերը ներկայացնելու ու պաշտպանելու, երկրում օրենքի իշխանություն հաստատելու համար:
Դուք ծանոթացաք <<Օրինաց երկիր>> կուսակցության նախընտրական ծրագրին, որը կազմվել է Ձեզ հետ ունեցած հանդիպումներում արտահայտված մտքերի, խոհերի, դիտարկումների, ցանկությունների ու առաջարկությունների հիման վրա:
Այն իրագործելու համար մենք ակնկալում ենք Ձեր վստահության քվեն, որը թույլ կտա <<Օրինաց երկիր>> կուսակցությանը ունենալ ծանրակշիռ ներկայություն ապագա Խորհրդարանում:
Վստահեք մեզ մայիսի 6-ին, որպեսզի առաջիկա 5 տարիներին օրնիբուն աշխատանք տանենք Ձեր շահերը պաշտպանելու, երկրում օրենքի իշխանություն ու ժողովրդավարություն հաստատելու համար:
Միաժամանակ ցանկանում ենք շնորհակալություն հայտնել բոլոր նրանց, ովքեր վերջին ընտրություններում մեզ տվեցին իրենց քվեն, բոլոր նրանց, ովքեր այս տարիներին մնացին մեր կողքին, բոլոր նրանց, ովքեր նոր են միացել մեզ և բոլոր նրանց, ովքեր կվստահեն և կքվեարկեն <<Օրինաց երկիր>> կուսակցության օգտին:
Հուսով ենք նաև, որ մինչև մայիսի 6-ը այս ծրագիրն էլ ավելի հարստացած կլինի Ձեր նոր առաջարկություններով ու դիտողություններով, իսկ ընտրություններից հետո մենք միասին կունենանք ծրագրային ռազմավարական փաստաթուղթ, որը կտանի մեզ բոլորիս դեպի Օրինաց երկիր, Օրենքի Հայաստան:
Մենք համոզված ենք, որ միասին կարող ենք շատ բան փոխել և փոխել դեպի լավը:
Աստված պահապան մեզ` մեր բարի ու ազնիվ բոլոր գործերում:
