РАБОТНИ МЕСТА И ЖИВЕАЧКА
Ако на улица запреме десет случајни минувачи и ги прашаме кои се денес нивните нај го леми проблеми, веројатно седум од нив ќе ни кажат дека тоа се невработеноста
и сиромаштијата.
Спротивно на однесувањето на постојната Влада, ние ги прифаќаме приоритетите на граѓаните како наши приоритети.
Решавањето на посочените два проблема го поставивме како две главни цели што треба да ги оствариме.
Затоа, сe што ќе прочитате во делот „Работни места и живеачка“ е поврзано, директно или индиректно, со тоа како да се сочуваат постојните и да се отворат нови работни места
и како да се подобри живеачката на граѓаните.
Приказната е многу јасна.
За да се отвораат работни места мора да има инвестиции.
Инвестициите можат да бидат странски или домашни.
Како до повеќе странски инвестиции, објаснето е во тој дел.
Но, во наредните неколку години мораме да ги зголемиме домашните инвестиции.
Тие можат да дојдат од приватниот сектор или од државата.
За да дојдат од приватниот сектор, објаснуваме како да се олесни пристапот до финансиски средства,
како да им се помогне на малите и средни претпријатија.
Домашните инвестиции можат да дојдат и да бидат поттикнати од државата.
Тоа се гледа во делот за даноците и трошењето од буџетот,
но и во делот што треба државата да направи за бизнисот.
Новата Влада ќе преземе низа мерки за подобар амбиент за бизнисот,
за подобрување на конкурентноста и
за поддршка на избрани економски дејности кои на краток рок можат најбрзо и најмногу да ја повлечат економијата напред и
да отворат нови работни места.
Како никогаш досега, новата Влада ќе се сврти кон отворањето работни места и целосно ќе се посвети на тоа.
За да биде програмата целосно издржана, таа е дел од конзистентна рамка со дефинирани економски политики.
Притоа, новата Влада сака движењето напред на македонската економија да биде одржливо на подолг рок и
затоа во делот за долгорочен развој ги објаснуваме сериозните проекти во енергетиката, инфраструктурата и сообраќајот, и во животната средина.
Покрај инвестициите, за нови работни места е многу важно да има и пазар на работна сила кој функционира и каде што државата применува многу активни мерки за вработување.
За разлика од досега, новата Влада предвидува за такви мерки да се употребат повеќе пари и
да бидат вклучени повеќе граѓани.
За сите граѓани што не се вработени го посветивме делот за живеачката.
Новата Влада ќе преземе бројни мерки за достоинствен живот на пензионерите и
бројни мерки кај социјалната политика.
Новата економска политика на новата Влада има хуман лик во склад со основните социјалдемократски вредности за кои се залагаме.
Нашиот пристап во изборната програма е чесен, отво рен и директен.
Нема калкулирање и бегање од проблемите.
Напротив.
Одиме директно на нив и нудиме решенија.
Затоа, во делот „Работни места и живеачка“ има конкретни решенија за тутунарите, за земјоделците,
за стечајците, за текстилците и чевларите, за компјутерџиите,
за даноците, за тоа како ќе се трошат парите од буџетот.
РАБОТНИ МЕСТА
ДОМАШНИ ИНВЕСТИЦИИ
Приватен сектор
Пристап до финансиски средства
Отворањето на работни места зависи од инвестициите,
а тие зависат од пристапот до финансиски средства и висината на каматните стапки на банкарските кредити.
Тоа е уште повеќе случај во нашата земја, каде што фирмите се многу зависни од банкарски кредити, а не ја користат доволно берзата за да дојдат до капитал.
За олеснување на пристапот до финансиски средства, новата Влада:
Ќе формира гарантен фонд кој ќе им дава гаранции на банките за нивните кредити за земјоделците.
Со таква првокласна гаранција ризикот за банките ќе биде помал, тие полесно ќе одобруваат кредити.
Ќе предвиди поголема ангажираност на Македонската банка за поддршка на развојот во поглед на давање кредити и гаранции.
Ќе направи промени во регулативата со кои ќе ги мотивира приватните пензиски фондови повеќе средства да насочуваат на домашниот пазар на капитал.
За намалување на каматните стапки на кредитите, новата Влада:
Ќе ја субвенционира каматата на кредитите што фирмите и граѓаните ќе ги земаат од банките, при остварувањето на некој од владините проекти.
Со тоа ќе се намали каматното оптоварување на оние што земаат кредити.
Ќе направи измени во начинот на осигурување на депозити во Фондот за осигурување депозити:
Ќе се исклучат од осигурување оние депозити кои не се предмет на обештетување.
Ќе се воведе систем на осигурување на депозити кој ќе се заснова на ризикот што го носи секоја банка.
Помалку ризичните банки ќе плаќаат помала премија за осигурување на депозитите.
Како последица на ваквите измени, ќе се намалат трошоците на работење на помалку ризичните банки и тие ќе можат да даваат кредити со пониски каматни стапки.
Ќе го укине оданочувањето на каматата на депозитите (што сега само е одложено).
Со тоа дополнително ќе се поттикне штедењето во банките, а тоа создава постабилна основа за пораст на кредитите и намалување на каматните стапки.
Ќе спречи еднострана промена на каматната стапка од страна на банката за кредит што таа го дала некому.
По примерот на соодветната европска директива ќе се зајакнат правата на потрошувачите-корисници на финансиски услуги.
Ќе се прогласи за неважечки договорот во кој главните елементи на договорот се еднострано определени или можат да се променат без посебна согласност од другата договорна страна.
Ваквите промени во законската регулатива ќе имаат особено влијание врз моменталната пракса за определување и промена на каматната стапка, во која банките многу често имаат право самостојно да ги променат каматните стапки на дадените кредити.
Ќе води разумна буџетска политика која нема да биде извор на големи скокови на каматните стапки, како што тоа е случај последните години.
Ќе преземе чекори за подобрување на финансиската стабилност на земјата:
Ќе ја унапреди соработката со Народна банка во управувањето со евентуални кризи.
Ќе се раздвижи Комитетот за финансиска стабилност за да се воспостави функционален систем за управување со евентуални кризни состојби во банкарскиот систем,
ќе се креираат нови инструменти за излез на банка со сериозни финансиски проблеми од банкарскиот систем (пр. формирање на т.н мост-банки),
ќе се дефинираат соодветни макро прудентни инструменти.
Ќе профункционира Национално тело за финансиска супервизија во Република Македонија.
Тоа тело ќе биде составено од претставници на сите супервизорски органи во земјата,
ќе има советодавна и координативна улога и
ќе се занимава со прашања поврзани со ризик за целиот финансиски систем или системски значајни финансиски институции.
Со мерките на новата Влада ќе се зголеми стабилноста на финансискиот систем и
ќе се намалат ризиците, што поволно ќе влијае за намалување на каматните стапки на банките.
Мали и средни претпријатија, микро бизниси,
претприемништво, занаетчиство
Деведесет и девет проценти од фирмите во Република Македонија се мали и средни претпријатија.403
Во нив работат повеќе од 80% од сите вработени во земјата.
Независно од нивното големо значење за македонската економија, видовме дека не се важни за сегашната Влада.
Време е работите да се променат.
Ние гледаме огромен потенцијал за развој на претприемништвото, микробизнисите, малите и средни претпријатија.
Новата Влада ќе ги преземе сите потребни активности да направи амбиент што стимулира инвестирање и отворање нови работни места во приватниот сектор.
За создавање на администрација која ќе биде поуслужна за малиот бизнис и претприемачите, новата Влада ќе преземе чекори:
Создавање на интер-министерски совет од министерствата коишто имаат надлежности за работењето на малите и средни претпријатија.
Советот ќе биде надлежен за координација на договорените активности за унапредување на работењето на малите и средни претпријатија.
Обединување на активностите на постојните државни агенции за инвестиции и поддршка на претприемништвото, во единствена Агенција за претприемништво и странски инвестиции.
Тоа ќе ги обедини активностите, ќе ги намали трошоците и ќе овозможи полесно поврзување на странските инвеститори со домашните претприемачи.
Зајакнување и развој на капацитетите на телата на локалната самоуправа и
зголемување на советодавната функција на одделенијата за локален економски развој – ЛЕР, преку тренинзи и обуки во соработка со Агенцијата за претприемништво и странски инвестиции.
Одделенијата за ЛЕР во секоја општина во земјата, ќе бидат директно надлежни за советодавна, консултативна помош за малите и средни претпријатија во општините низ Македонија.
На овој начин, секој претприемач каде и да се наоѓа, во секој момент ќе има на располагање некој кој ќе одговори на неговите потреби.
Создавање на систем за „оне-стоп шоп“ услуги за вадење на дозволи од секаков тип од јавната администрација.
За олеснување на реализацијата на бизнис идеите:
Создавање на мрежа на функционални бизнис-инкубатори и старт-ап центри низ целата земја.
Во Јапонија има една инкубаторска единица на сто жители,
а во Република Македонија има една на 20 илјади жители.
Во инкубаторите и центрите ќе се субвенционираат до 50% трошоците за отворање на нови мали или средни бизниси, во кои сите нови идеи ќе се развиваат и кадровски и финансиски заокружуваат.
Воведување на програми за помагање на развојот на жените-претприемачи во руралните области.
Ќе се реализираат тренинзи и обуки, со доделување на неповратна финансиска помош.
За олеснување на финансиското работење на малите и средни претпријатија:
Зголемување на поддршката за малите и средни претпријатија од Македонската банка за поддршка на развојот, преку воведување на нови програми на банката.
Ревидирање на законската регулатива со цел да се создаде можност за создавање на нови финансиски инструменти за поддршка на МСП, како бизнис ангели и сл.
За подобро образование на малите бизнисмени и претприемачи:
Воведување на последипломски студии на државните универзитети, од областа на менаџмент на малиот бизнис и претприемништвото и
покривање на дел од трошоците за финансирање до 50 студенти секоја академска година.
Креирање на образовни програми за развој на претприемничкиот дух, почнувајќи од најмлада та популација, основните и средните училишта, со цел развој на претприемничкиот дух кај новите генерации.
За намалување на трошоците на работење на малите и средни претпријатија
Олеснување на водењето на мал и среден бизнис и намалување на трошоците на работење со тоа што ќе се поедностави изготвувањето и доставувањето на финансиски извештаи за малите и средни претпријатија.
Наместо целосниот сет на Меѓународни стандарди за финансиско известување, за малите и средни претпријатија ќе се применува многу поедноставен модел - Меѓународни стандарди за финансиско известување за мали и средни претпријатија, ќе се пропише нов сет на финансиски извештаи и нови статистички извештаи.
Ќе се изменат и извештаите што ги изготвуваат самостојните вршители на дејност.
Доставувањето на извештаите ќе се врши преку електронска on- line платформа, која ќе биде сместена кај Централниот регистар.
За занаетчиите, новата Влада ќе го направи најмалку следното:
Проект „Занаетчиите се национално богатство“.
Занаетчиите придонесуваат за автентичната слика за нашата земја.
Затоа, изумирањето на занаетчиството мора да запре.
Во соработка со коморите на занаетчии ќе биде изготвена посебна програма за занаетчиите, која меѓу другото, ќе опфати прашања како што се:
Статусот на занаетчиите.
Оданочувањето на занаетчиите.
Можноста да имаат волонтери во времетраење од неколку месеци за да се олесни процесот на пренесување на занаетите.
Висината на фирмарината.
Државата
Економски политики
Економските политики на новата Влада се многу јасни.
Сите напори се насочени кон остварување на нашите две главни цели:
како да се сочуваат сегашните и да се отворат нови работни места, и
како да се подобри живеачката на граѓаните.
Економската програма на новата Влада се темели на неколку столбови:
Економскиот амбиент после економската криза, во којшто носители на економската активност ќе бидат домашните инвеститори, бидејќи ако инвестираат домашните инвеститори, тогаш и странските инвеститори ќе имаат доверба да инвестираат во Македонија.
Економските искуства на брзорастечките и развиените економии.
Гледавме што правеле тие за да можат во долги временски периоди да остваруваат висок економски раст.
Критериумите на економското приближување кон ЕУ.
Ние сме цврсто решени да се приклучиме на европското семејство и заедничкиот европски пазар.
За таа цел, мораме да бидеме усогласени со европските барања.
Специфичностите на македонската економија, како мала и отворена економија, зависна од соработка со остатокот од светот.
Економската програма на новата Влада се темели на математички модел за македонската економија.
Моделот е современа алатка каква што користат сите развиени земји.
Тој му овозможуваше на СДСМ во последните две години да има многу поточни предвидувања за движењето на македонската економија од предвидувањата што ги правеше Владата.
Со користењето на моделот можевме да испробаме различни сценарија и да го одбереме патот што ќе овозможи остварување на целта.
Затоа, економската програма што ја нудиме е логична и целосно конзистентна.
Еве ги составните елементи на таа заокружена слика, рамката со клучните параметри и насоченоста на економските политики.
Политика на инвестиции
Нема нови работни места без нови инвестиции.
Потребно е да се зголемат бруто инвестициите и нивното учество во бруто домашниот производ да се одржува на ниво повисоко од 31%.
Притоа, приватните инвестиции, домашни и странски, треба да имаат учество во бруто домашниот производ од најмалку 27%.
За да има нови инвестиции потребно е да постои економски амбиент што овозможува стабилност и предвидливост.
Новата Влада ќе им го овозможи тоа на инвеститорите.
Притоа, нема да ги подвојуваме фирмите на подобни и неподобни во зависност од партиската определба на сопствениците.
Новата Влада ќе биде чесна и
ќе биде пријател на бизнисот, влада која ја подобрува бизнис и инвестициската клима и,
многу важно, влада којашто ќе поддржува независно судство коешто ќе ги гарантира правата на инвеститорот.
Ќе ја исполниме и втората група услови што ги сака секој инвеститор, а тоа е професионална, ефикасна и некорумпирана јавна администрација.
Политиката на инвестиции на новата Влада ќе се заснова на три клучни столба:
Подобрување на бизнис климата и
поддршка на производството на фирми со седиште во Република Македонија.
Влез во НАТО, како гаранција за политичка и економска стабилност и предвидливост за сите инвеститори.
Почеток на преговори со ЕУ и
пристап до европските фондови.
Новата Влада ќе преземе низа конкретни мерки за зголемување на инвестициите што ги прави директно државата и
за поттикнување на инвестициите на приватниот сектор, без оглед дали од земјата или од странство.
Мерките се од најразличен облик и се претставени низ целата економска програма.
Политика на извоз
Нови работни места ќе се создаваат, а постојните ќе бидат постабилни, ако нашиот извоз се зголеми.
Извозот е локомотива на развојот, но тоа ќе биде одржливо само ако извозот расте во повеќе дејности и ако извезуваме поголем број различни производи со повисока додадена вредност.
Извозот е важен затоа што тој што носи девизи во земјата и ја осигурува иднината на земјата.
Македонската економија со години повеќе троши одошто заработува девизи.
Растот на девизните резерви создава привид дека може така да се продолжи.
Но, девизните резерви се полнат главно со продажба на државни фирми на странци, од приватните трансфери од странство и со земени кредити од странство.
Тоа не е одржливо.
Трае додека не дојде моментот кога треба позасилено да ги враќаме кредитите кон странство или додека имаме државни фирми за продавање, како што беше продажбата на Телеком или на ЕСМ.
Но, таквите компании за продавање се потрошија.
Затоа, мораме да го зголемиме извозот.
Извозот треба да расте во просек најмалку за 18% до 20% просечно годишно, како резултат на преземените мерки на Владата,
или да расте уште повеќе ако се зголеми странската побарувачка и/ или берзанските цени на извозните производи.
Неопходен е долгорочен напор за зголемување на обемот, но особено на квалитетот на нашиот извоз.
Оттаму, главен акцент ќе биде ставен не на наоѓањето пазар, туку врз напорот да се создаде и понуди производ којшто е соодветен на потребите на пазарот.
Новата Влада ќе спроведува политика на извоз којашто ќе се заснова на три клучни столба:
Поддршка на производството ориентирано за извоз, а произведено од домашни фирми и земјоделци.
Поттикнување на кластерското организирање на извозно-ориентираните индустрии, со цел организиран настап на странските пазари и нивно ефективно освојување.
Олеснување на увозот на стоки што се неопходни инпути (машини, опрема, технологии) за производниот процес на фирмите во Република Македонија.
Ова се некои од конкретните мерки што ќе ги преземе новата Влада:
Изготвување на стратегија за начините за зголемување на разновидноста на извозот.
Целосно екипирање и операционализирање на институционалните единици вклучени во промоција на извозот.
Вклучување претставници на стопанските комори и кластерите во активностите за промоција на извозот.
Акција за помагање на почетници-фирми што настапуваат на странски пазар со свој производ, преку нивно вмрежување, помош при маркетинг на странски пазар, обезбедување тренинг и сл.
Акција за помагање на постојните извозници-фирми, во форма на логистика и финансиска субвенција за учество на саеми, организирање состаноци преку економските аташеа во македонските амбасади во странство.
Субвенционирање на трошоците и техничка помош за вмрежување на земјоделски фирми со регионалните синџири за малопродажба и со регионалните земјоделски берзи.
Реализација на проектот “Три пакети за фирми од преработувачката индустрија“.
Ќе се дизајнираат три пакети со поволности за фирми во преработувачката индустрија со различни степени на домашна додадена вредност.
Целосно ослободување од данок на добивка на текстилни фирми со продажба на производи со над 50% домашна додадена вредност.
Изработка на висококвалитетен интернет портал со потребните информации за македонските компании, извозните можности итн.
Фискална политика и буџетско планирање
Новата Влада ќе има поинаков однос кон парите на граѓаните во државниот буџет од оној на сегашната Влада.
Граѓаните не купуваат уметнички слики и украси за потоа да немаат да купат храна.
Новата Влада ќе води буџетска политика насочена исклучиво кон она што е добро, но и приоритетно за граѓаните и за економијата.
Фокусот ќе биде ставен на зголемување на капиталните инвестиции од буџетот.
Но, не секои капитални инвестиции се од ист квалитет.
Наш приоритет се четири области:
Образованието, за да имаме висок квалитет на образование, како предуслов за полесно наоѓање работа.
Здравството, за да имаме здрави граѓани со квалитетен живот, кои ќе бидат и попродуктивни на своето работно место.
Инфраструктурата, затоа што таа е предуслов за зголемени инвестиции.
Енергетиката, за да може да се поддржи идниот развој на економијата.
Новата Влада ќе биде фокусирана на тоа капиталните инвестиции на државата во наведените области да се доведат на ниво повисоко од 6% од БДП, за да имаат ефект врз економскиот раст на среден до долг рок.
Притоа, секој буџетски дефицит до 3% од БДП создаден за да ги финансира исклучиво овие инвестиции го сметаме за продуктивен дефицит.
Структурата на трошењето од државниот буџет мора да се менува.
Мора да се зголемува учеството на капиталните инвестиции.
Новата Влада ќе биде насочена и кон елиминирање на непродуктивното трошење на државата.
Оттука, новата Влада ќе спроведува фискална политика којашто ќе се заснова на три клучни столба:
Создавање продуктивни дефицити до 3% од БДП за финансирање на инвестициите во образование, здравство, инфраструктура и енергетика.
Создавање урамнотежен буџет кај тековните приходи и расходи, главно преку драстично намалување на непотребните трошења - скапи маркетинзи, мебел, патувања, промотори.
Даночна политика којашто се заснова на принципот на праведност.
За поуспешно водење на буџетската политика, ќе ги зајакнеме капацитетите за проектирање на макроекономските и буџетските ставки.
Целта ни е да создаваме буџети што се потпираат на реални претпоставки, коишто ќе ја елиминираат потребата за постојани ребаланси иќе бидат темелот на фискалната дисциплина.
Новата Влада:
Ќе создаде Институт за стратешки анализи и истражувања, кој меѓу другото ќе се занимава и со макроекономски проекции.
Со тоа значително ќе го зајакне институционалниот капацитет на владиниот сектор.
Зајакнувањето на институционалниот капацитет предвидува и повеќегодишно буџетско планирање, како домашна, но и ЕУ обврска, што ќе го одразува среднорочниот развоен карактер на фискалната политика.
Институтот за стратешки анализи и истражувања треба да прерасне во високо професионална реномирана институција, своевиден труст на мозоци, што ќе овозможи соодветно професионално ангажирање на висококвалитени кадри.
Јавното задолжување во Република Македонија ќе биде умерено и по разумна цена.
Фискалната дисциплина треба да се запази и преку одржување на јавниот долг на ниво до околу 40% од БДП.
Доколку државата се задолжува во странство, тогаш треба јасно да се знае:
За кои проекти е задолжувањето.
Кој одговара за тие проекти.
Како конкретните проекти ќе помогнат за подобар живот сега и во иднина.
Како ќе се врати долгот.
Како што и претходните генерации се грижеле и дале придонес за развој на нашата земја, така и ние имаме обврска да не ја презадолжиме државата.
Многу е важно и генерациите после нас да имаат своја шанса и иднина.
Го следиме принципот на меѓугенерациска солидарност.
Монетарна политика
Новата Влада ќе даде свој придонес за да биде сочувана и стриктно почитувана независноста на Народна банка на Република Македонија во поглед на извршувањето на нејзините законски обврски.
Со промените во структурните карактеристики на македонската економија, процесите на приближување кон ЕУ и интензивирањето на регионалните и на глобалните финансиски врски, очекуваме дека во иднина Народна банка ќе применува монетарна стратегија којашто ќе ги оптимизира економските ефекти -ниска и стабилна инфлација, стабилен девизен курс на денарот и ограничување на варијабилноста на реалниот сектор на економијата.
Оттука, доколку Народна банка одлучи да ја промени својата монетарна стратегија кон стратегија на директно таргетирање на инфлацијата, тогаш новата Влада ќе се обврзе да учествува во поставување на инфлацискиот таргет и,
поважно, во спроведување политики коишто ќе придонесуваат за ниска и разумна инфлација согласно поставениот таргет.
Сето ова, со цел, да се креира стабилен и предвидлив макроекономски амбиент, како предуслов за отворање нови работни места и
подобрување на живеачката.
Институционален капацитет
За да можат успешно да се реализираат економските политики на Владата, неопходно е да се исполнети најмалку два услова:
да има квалитетни луѓе кои ќе ги реализираат политиките и
да се имаат квалитетни податоци кои служат како основа за дизајнирање на политиките.
Јавна администрација
Јавната администрација е клучот за успех на било која реформа.
Колку и да се реформите добро осмислени, нема да се остварат без квалитетен кадар во јавната администрација.
И домашниот бизнис сектор и странските инвеститори истакнуваат дека за економски развој е неопходна стручна, професионална и ефикасна администрација.
Во изминатиот период многу често јавната администрација беше цел на критики.
За надминување на критиките преземани се разни реформи.
Меѓутоа, никогаш не е направен храбар чекор за решавање на најсуштинскиот проблем на јавната администрација: промена на нејзиното сфаќање за тоа какво место и улога има во општеството.
Доминира сфаќањето дека вработените во јавната администрација се нешто одвоено, изолирано од остатокот на општеството, дека вработените во јавната администрација се на сигурно, дека платата од буџетот ќе ја добијат независно од тоа колку се трудат и од она што се случува во приватниот сектор на економијата.
Ова е начинот на размислување на јавната администрација.
Тој мора да се промени.
Во врска со тоа, новата Влада:
Ќе воведе поинаков систем на наградување на вработените во јавната администрација.
Нивната плата ќе биде поврзана со она што се случува во македонската економија.
Секоја година во април Државниот завод за статистика го објавува остварувањето на македонската економија во претходната година.
Од април до наредниот април платите на сите вработени во јавната администрација ќе се променат за половина од стапката на реална промена на македонската економија.
На пример, ако минатата година економијата имала реален пораст од 6%, тогаш од април оваа година до април наредната година вработените во јавната администрација ќе земаат плата повисока за 3%.
Секој април ќе се врши ново усогласување на платата на целата администрација.
Ваквата промена на платата ќе се применува за целата јавна администрација.
Ова не е поврзано со поединечното зголемување на платата заради индивидуални резултати и напредување.
Со ваквата мерка, јавната администрација ќе биде мотивирана да биде максимално ефикасна во опслужувањето на приватниот сектор.
Успехот на македонската економија, односно на при ватниот сектор, ќе биде успех и на јавната администрација.
Јавната администрација и приватниот сектор ќе станат вистински партнери во работата.
Врвен приоритет на новата Влада е да се создаде и стручна јавна администрација, со висок степен на професионалност и зголемена ефикасност.
За остварување на таа цел, новата Влада ќе преземе низа мерки за да им помогне и да ги мотивира вработените во јавната администрација:
Уште во првите сто дена ќе подготви предлог на нов Закон за обука на службениците, нов Закон за државните службеници и измени на Законот за Владата и Законот за општата управна постапка,
а ќе предложи и укинување на Законот за јавните службеници, со кој се дава овластување на министерот за информатичко општество и јавна администрација да одлучува за статусот на професорите, научниците, наставниците, докторите, уметниците, културните работници и сл.
Ќе формира Центар за обука на службениците како посебен правен ентитет - јавна установа во чија работа како обучувачи ќе земат учество еминентни домашни и странски експерти.
Членовите на управниот одбор на Центарот ќе бидат избрани на јавен конкурс, а потоа тие ќе го изберат директорот.
Овој Центар ќе се грижи и за проверка на знаењата и вештините на државните службеници од што ќе зависи нивното напредување во кариерата.
Стручниот испит, задолжителен за влез во државна служба нема повеќе да биде во надлежност на политичките органи - Министерство за информатичко општество и администрација, туку ќе биде конципиран и составен од едукатори на Центарот за обука на службениците.
Развојот на економијата во државата директно зависи од ефикасноста на работата на администрацијата.
Затоа, бизнис заедницата преку своите претставници непосредно ќе биде вклучена вокреирањето на наставните програми, како и едукацијата на службениците што ќе ја врши Центарот.
Законот за јавни службеници, чија цел беше да внесе одредени општоважечки критериуми за утврдување на платите во јавниот сектор, всушност не содржи ниту една одредба за платите на службениците.
Единствениот ефект постигнат со овој закон е сите доктори, професори, научници, наставници, уметници и сл., да се стават под капата на Министерството за информатичко општество и администрација.
Затоа, Законот за јавни службеници ќе биде укинат и ќе останат во сила решенија од посебните закони според кои секоја струка и професија, во согласност со нејзините специфики, е уредена со посебните закони - Закон за здравствена заштита, Закон за наука, Закон за култура, Закон за високо образование, Закон за средно образование, Закон за основно образование и сл.
Државните секретари во министерствата повеќе нема да бидат политички функционери именувани од Владата.
За таа цел ќе ги измениме Законот за Влада и Законот за државни службеници и овие места ќе ги пополнат најдобрите, најискусните и најстручните кадри од редот на раководните државни службеници со долгогодишно работно искуство во органот на управа.
Министрите ќе имаат свои кабинети по теркот на западноевропските држави.
Во кабинетите ќе бидат ангажирани политички советници на министерот, не повеќе од петмина.
Тие ќе бидат негови политички консултанти и никако нема да смеат да интервенираат во кадровските решенија на министерството.
Од нив ќе зависи креирањето на одделни политики на министерството, но не и приемот, напредувањето, наградувањето или отпуштањето на службениците.
Тие заедно со министерот се менливи,
за разлика од службениците кои се трајно вработени во службата со цел да градат долгорочна професионална кариера.
Ќе се подготви и објави регистер на јавни претпријатија во кој ќе биде именувано и дефинирано секое јавно претпријатие.
Нивните детални финансиски извештаи ќе бидат објавени на интернет страницата на Министерството за финансии.
Секој државен орган, организација со јавни овластувања и јавна установа ќе изработи регистер на вработени во јавниот сектор кои ќе ги содржат и имињата и позициите на привремено вработените лица.
Секој службеник во државната и јавната администрација вработен спротивно на законските услови ќе биде отстранет од јавната служба и пред истекот на договорот.
Ќе се воведе флексибилно работно време за државните службеници со почеток од 7.30 до 8.30 часот.
Владата ќе подготви регистер на сите регулаторни тела, парадржавни органи, агенции и дирекции чиј број е енормно висок.
Ќе се преиспита потребата од нивно постоење или евентуално припојување со постојните државни органи.
Сите недржавни функции на министерствата ќе бидат делегирани на невладиниот сектор, научни институции и на приватни субјекти, на кои им е доверено вршење на јавни овлстувања (лиценцирања, испитувања, мерења и сл.), со што ќе се растовари државниот буџет.
Државен завод за статистика
Било каква економска политика е осудена на неуспех, доколку податоците врз кои таа е изградена не се со потребниот квалитет.
За таа цел, новата Влада ќе обезбеди Државниот завод за статистика да биде високо професионален и департизиран.
Неприфатливо е министер во една влада, како што тоа беше случај со сегашната влада, јавно да коментира статистички податоци кои до тој момент сe уште не се објавени од заводот.
Истовремено, ќе се зајакне капацитетот на оваа институција.
Народните пари во државниот буџет: како ќе се собираат и за што ќе се трошат
Даноци
Новата Влада ќе води даночна политика која е разумна и добро избалансирана.
Наша цел се ниски даноци и висока даночна дисциплина, која произлегува од мотивираност на граѓаните и фирмите да плаќаат данок, а не од страв од драстични казни.
Важно е колку данок плаќаме,
но уште поважно е како граѓани што добиваме за возврат.
Колку се поквалитетни услугите што се добиваат од јавната администрација,колку е поквалитетно здравството, образованието, колку повеќе и подобри патишта има, колку посигурна е иднината во поглед на снабдувањето со електрична енергија, толку поголема е мотивираноста на граѓаните да плаќаат даноци.
Тогаш граѓаните гледаат каде одат нивните пари и разбираат дека со плаќањето даноци директно помагаат на својата земја, а со тоа и себе си.
Да не заборавиме дека патриотизмот и љубовта кон сопствената земја се изразуваат и преку редовното плаќање на сите обврски кон државата.
За да влијае поттикнувачки на даночните обврзници да ги исполнуваат навремено и во целост своите даночни обврски новата Влада домаќински ќе ги користи парите прибрани во државниот буџет.
Бидејќи даноци се плаќаат само ако јасно е пропишана таквата обврска, новата Влада ќе преземе низа мерки во однос на даночните прописи:
Ќе се направи ревизија на сите даночни прописи, ќе се појаснат нејасните и двосмислени одредби и истите ќе се поедностават.
Нема да се толерира несинхронизираност на прописите.
Во рамки на Министерството за финансии ќе се креира централна база на мислења и ставови за даночни и други прашања од областа на сметководството и финансиите.
Оваа централна база ќе биде јавна и бесплатно достапна on-line.
Даночниот амбиент ќе го направиме многу поизвесен и попредвидлив за даночните обврзници.
Наместо досегашното постојано и ненајавено менување на прописите за даноците со примена веднаш, новата Влада ќе воведе општо правило за влегување во сила на нови, односно изменети и дополнети даночни прописи и прописи од областа на сметководството и финансиите.
Ќе се воспостави пракса според која новите, односно изменетите и дополнети даночни прописи и прописите од областа на финансиите и сметководството донесени во периодот јануари-септември во тековата година, ќе влегуваат во сила најрано од наредната фискална година.
Доколку прописот се донесе после истекот на септември од тековната година, неговата примена ќе биде одложена не за наредната фискална година, туку за таа после тоа.
Со ваквите измени даночните обврзници ќе можат полесно и поточно да го планираат своето работење
За подобрување на процедурата на работење, новата Влада:
Ќе ја подобри објективноста на жалбената постапка во рамки на даночната постапка.
Жалбената постапка што во рамките на даночната постапка се води пред Министерството за финансии, ќе ја води комисија составена од пет члена, и тоа два члена од Министерството за финансии, еден од Управата за јавни приходи и по еден член од асоцијација на даночни советници и асоцијација на даночни обврзници.
Со ова, меѓу другото, ќе се подобри и довербата во институциите на системот.
Ќе се елиминираат базите на даночни обврзници по регионални дирекции на УЈП и ќе постои само една, централна база за сите даночни обврзници – правни и физички лица.
Ќе се следи работата на даночните инспектори.
Ќе им се овозможат дополнителни обуки и мотивираност за работата, но и ќе се анализира успешноста на нивното работење.
Меѓу другото, инспекторите за секој поединечен наод ќе мора да ја наведат прекршената одредба од соодветниот пропис.
Новата Влада ќе направи измени и кај поодделни даноци:
Персонален данок на доход
Постојната Влада го воведе рамниот данок, според кој сите граѓани плаќаат данок по иста даночна стапка од 10%, без оглед колкава им е платата.
И покрај големата медиумска помпа, рамниот данок не ги даде очекуваните резултати.
Од него најголема полза имаа најбогатите, за кои персоналниот данок на доход најмногу се намали.
Со тоа, по иста даночна стапка плаќаат данок оние што најмногу ги користат и оние што најмалку ги користат јавните добра, некој со месечна нето плата од 100 илјади денари плаќа персонален данок по иста даночна стапка како и некој со месечна нето плата од 5 илјади денари.
Сметаме дека тоа не е праведно.
Нашата земја е изградена на принципите на солидарност и праведност.
Тоа треба да се гледа и во начинот на оданочување.
Затоа новата Влада повторно ќе го воведе прогресивното оданочување, каде што персоналниот данок на доход ќе се плаќа по различни даночни стапки, во зависност од висината на платата.
Со тоа, повторно ќе се вратиме на начинот на оданочување кој доминира, кој се користи во многу повеќе земји во споредба со рамниот данок, вклучително и во земјите со најразвиена пазарна економија.
Притоа, во најразвиените европски земји највисоката даночна стапка кај прогресивното оданочување надминува 40%.
Новата Влада ќе воведе оданочување со персонален данок на доход по три даночни стапки, драстично пониски од европските.
Оданочување на каматите
Новата Влада конечно ќе го укине решението (кое сегашната Влада само го одлага) за оданочување на приходите од камати.
Граѓаните што штедат во банка нема да треба да плаќаат данок на каматата што ја добиваат на своите заштеди во банките.
Со тоа ќе се сочува привлечноста од штедење во банка, што претставува основа за пораст на кредитите на банките, нови инвестиции и отворање работни места.
Данок на додадена вредност (ДДВ)
Новата Влада ќе ги преиспита сите исклучоци во примената на општата даночна стапка, кои не ги дале предвидените очекувања.
Ќе ги редуцира административните бариери кај овој данок и ќе ги појасни дефинициите за местото на прометот кога се работи за услугите што се оданочуваат.
Евентуалните корекции на даночните пријави, наместо до денот на поднесувањето на годишната сметка, ќе може да се извршат во период од 2 години по истекот на даночниот период.
Поднесувањето на даночните пријави и соодветните корекции ќе може да се вршат и преку електронска платформа - оn line, која ќе биде лоцирана во Управата за јавни приходи.
Преку оваа платформа ќе постои можност за добивање на релевантни информации поврзани со овој данок.
Данок на добивка
Иако е создадена таква претстава во јавноста, според постојното законско решение данокот на добивка не е укинат, туку неговото плаќање е само одложено до моментот на исплата на заработената добивка.
Во меѓувреме, основицата за оданочување, формирана од даночно непризнатите расходи е екстремно проширена.
Кога на крајот сe ќе се собере, зголемувањето на даночниот товар станува очигледно.
Новата Влада ќе го врати законското решение за оданочување на добивката и формирање на даночната основа како збир на остварениот резултат (добивка или загуба) и даночно непризнаените трошоци за сите правни лица, без оглед на големината и потеклото на капиталот (домашен или странски).
Со ваквото решение, компаниите што не работат со добивка, ќе плаќаат помал данок или нема да плаќаат данок на добивка.
Годишен данок на вкупен приход за малите компании
Овој данок ќе биде укинат.
Овие компании ќе бидат вклучени во режимот на оданочување на добивката.
Со тоа повторно ќе се воспостави даночната неутралност за фирмите, без оглед на висината на остварениот приход, односно нивната големина.
Данок на промет на недвижности
Новата Влада ќе ја намали даночната стапка за овој данок.
Денешниот распон на даночните стапки, кој се движи од 2% до 4%, ќе го намали на распон од 1% до 3%.
Со преполовување на даночната стапка на данокот на промет на недвижности ќе се олесни влезот во располагање со имот.
Данок на капитална добивка
Новата Влада ќе го укине данокот на капитална добивка.
Даночна дисциплина
Високата даночна дисциплина е предуслов за обезбедување на потребните средства во буџетот на државата со кои ќе се финансираат предвидените реформи и проекти за подобрување на квалитетот на животот на граѓаните.
За воспоставување и одржување на висок степен на даночна дисциплина, новата Влада:
Ќе обезбеди услови и механизми за нулта толеранција за неплаќачите на даноците и останатите јавни давачки.
Во функција на заштита на интересите на државата ќе преземе мерки за проверка на трансакции заради нивна евентуална поврзаност со даночна евазија.
За таа цел:
Ќе изврши проверка на јавни набавки на државните и локални органи и институции и
ќе ревидира одобренија за градба на територијата на град Скопје и другите општини во Македонија.
Предмет на посебна проверка ќе бидат трансакциите поврзани со проектот “Скопје 2014“, вклучително исплатите на сите хонорари.
Ќе изврши проверка и на деловните односи на Владата, министерствата и останатите државни и локални органи и институции со рекламните агенции и особено со медиумите.
Ќе бидат проверени и капиталните трансакции на претпријатијата во кои Република Македонија има свое учество.
Ќе води жестока битка против сивата економија.
Буџетско трошење
Со години се зборува дека треба да се промени структурата на трошењето во државниот буџет.
Годината секогаш почнува со оптимистичка проекција, а главно завршува со остварување на тековните расходи и потфрлање кај капиталните расходи.
Новата Влада ќе направи три работи:
Ќе изврши комплетна преоценка на тековните расходи, со намера да се утврдат и елиминираат сите непотребни трошења.
Ќе се воведе максимално штедење.
Ќе го зголеми износот на народни пари од буџетот што се користат за капитални инвестиции.
Ќе го подобри квалитетот на капиталните инвестиции, со тоа што новите капитални инвестиции речиси во целост ќе се однесуваат на инвестиции во здравството, енергетиката, инфраструктурата, образованието.
Со тоа ќе се поттикне и создаде долгорочно одржлив економски развој и
отворање на нови работни места.
Конкретните проекти за ваквите капитални инвестиции се посочени во деловите од програмата за поодделните области (енергетика, инфраструктура, здравство итн).
Дополнително, новата Влада ќе ги реализира:
Проектот „Инвестиции сега“.
Со тоа новата Влада:
Од буџетот ќе издвои до 20 милиони евра годишно и ќе ги покрие трошоците на фирмите за камата за новоземени банкарски инвестициски кредити за новозапочнати проекти.
Фирмите ќе мора да отворат одреден број на нови работни места.
На фирмите што ќе инвестираат, а кои имаат таква потреба, ќе им се дадат бесплатно на користење неискористени парцели од економските зони.
Бројот на парцели што би се дале на поединечна фирма ќе зависи од условите што ќе ги исполнат фирмите (големината на инвестицијата и бројот на нови вработувања).
Со реализација на овој проект ќе се раздвижи македонската економија,
ќе се зголемат инвестициите,
ќе се отворат нови работни места во приватниот сектор,
ќе се зголеми транспарентноста во трошењето на парите од буџетот,
ќе се искористат економските зони што зјаат празни и
конечно ќе им се даде стимул и на домашните инвеститори.
Проектот „Поблиску до прв стан“.
За остварување на проектот новата Влада:
Од буџетот ќе издвои до 5 милиони евра годишно за целосно или делумно субвенционирање на каматата во одреден период за станбени кредити за граѓани на возраст до 45 години, кои немаат стан и во моментот не користат станбен кредит.
Проектот ќе биде насочен кон станови кои во моментот на почеток на проектот не се изградени.
Со тоа би се поттикнало градежништвото,
би се отвориле нови работни места и
секој граѓанин би бил поблиску до стан.
Проектот „Потрошувачки кредит“.
За остварување на проектот новата Влада:
Од буџетот ќе издвои до 5 милиони евра годишно за делумно субвенционирање на каматата.
Притоа, каматната стапка на кредитот не може да надмине 10% годишно,
а државата би субвенционирала до една четвртина од каматата.
Кредитот ќе биде во износ до 2,5 илјади евра по корисник.
Кредитот ќе биде наменет за граѓаните кои се државни службеници и имаат месечна нето плата до 25 илјади денари.
Останатите услови на кредитот ќе бидат договорени со банките и штедилниците.
Со остварувањето на овој проект ќе се поттикне поголемо трошење на домашни производи или користење на домашни услуги, а преку тоа и отворање на нови работни места.
Државата за бизнисот
Приватниот сектор мора да биде локомотивата што ја влече напред македонската економија за да може нејзиниот раст да биде одржлив.
Државата треба да го помага растот,
но не треба да има главна улога во економијата.
Помошта што новата Влада ќе ја дава на бизнис секторот ќе биде насочена во неколку правци:
Создавање подобар амбиент за работа.
Подобрување на конкурентноста на домашните фирми.
Поттикнување на развојот на одредени сектори што треба да ја повлечат целата економија.
1. Создавање подобар амбиент за работа
За да се отворат нови работни места, но и за да се сочуваат постојните работни места,
мораме да создадеме економски амбиент што максимално ќе го олесни работењето на фирмите во секој поглед и
ќе го поттикне инвестирањето.
Ова е постојана и сложена цел, која не се остварува еднаш засекогаш.
Некои од активностите на новата Влада за подобрување на економскиот амбиент се следните.
Комуникација со бизнис секторот
Нема успешен развој на економијата без континуирана и квалитетна комуникација помеѓу бизнис заедницата и Владата.
За таа цел, новата Влада:
Ќе го реализира проектот “Отворен регулаторен прозорец“.
Со овој проект ќе се воведат постојани канали на комуникација помеѓу бизнис заедницата и Владата.
Преку овој прозорец:
Владата и бизнис заедницата ќе имаат редовна комуникација за консултации пред носење на измени или носење на нова регулатива.
Бизнисмените ќе можат да укажат на сите недоследности, неусогласености и нелогичности на постојната регулатива.
Владата ја презема обврската да ги разгледа и да се произнесе за укажувањата на бизнисмените.
Ќе го реализира проектот „Национален бизнис совет“.
Во соработка со бизнис заедницата, со закон за национален бизнис совет ќе се дефинира работењето на овој совет, при што тој би бил примарно фокусиран на детектирање на проблемите во економијата за кои на Владата би и биле предложени решенија.
Во него би членувале 200 претставници на бизнис заедницата, одбрани по разни критериуми (најуспешни фирми, најголеми работодавачи, најголеми извозници, претставници на стопанските комори, претставници на малите и средни претпријатија, на микро бизнисите, претприемачи итн.).
Седниците на советот, на највисоко ниво, ќе се одржуваат 4 пати годишно и ќе бидат јавни.
Постапка за стечај
Една од областите што фирмите ја посочуваат како важен проблем е постапката за стечај.
Треба да се обезбеди што побрза и поефикасна постапка за стечај за фирмите што се на пат да излезат од пазарот.
Со тоа ќе се намали обезвреднувањето на стечајната маса и
ќе се зголеми сигурноста на доверителите дека ќе можат побрзо и поефикасно да имаат наплата на побарувањата.
Ќе помогнеме да се намалат трошоците на фирмите и
да се подобри нивната ликвидност.
За да се подобрат постапките за стечај, новата Влада:
Ќе ја забрза постапката за отпочнување на стечај.
Ќе создаде можност секој потенцијален доверител on-line да иницира барање за отворање стечај, со тоа што on-line ќе ја спроведе целата процедура од доставување на докази до плаќање на тарифи на постапката.
Ќе ја забрза постапката за водење стечај.
Ќе инсистира на ажурно внесување на податоците од стечајната постапка во електронскиот систем во судовите –АCMIS (автоматизиран судски менаџмент информа циски систем), преглед на податоци од стечаите и донесените одлуки.
Ќе обезбеди интеграција со судскиот систем за управување со документи (интеграција на апликацијата на е-стечајот во Централниот регистар со ACMIS).
Ќе обезбеди стандардизирање на начинот на водење на финансиското и материјално водење на стечаите, со што ќе се обезбеди воедначеност во постапувањето на сите стечајни управници.
Ќе се обезбеди и презентирање на благовремени и точни извештаи до доверителите.
Ќе ја зајакне одговорноста на органите во стечајната постапка во однос на штетата што можат да ја предизвикаат и
ќе обезбеди скратување на роковите во кои треба да се преземаат соодветни дејствија.
На пример, ќе се скрати рокот во којшто може да се поднесе тужба за побивање на должниковите правни дејствија на период од шест месеци.
Ќе ја забрза постапката за впаричување на побарувањата-портал за доверителите, преку:
Спроведување на комплетни on-line аукции за продажба на стечајната маса.
Можност за дистрибуција на средства по затворање на стечајот согласно план за распределба на идни приходи.
Автоматска дистрибуција на приходи од стечајната маса до доверителите.
Ќе овозможи подобар надзор врз водењето на постапката, преку:
Статистички податоци за судиите.
Преку статистички податоци за одделението за стечај во Министерство за економија.
Преку дополнителни статистички податоци за други јавни институции и трети заинтересирани страни (Централниот регистар).
2. Подобрување на конкурентноста на домашните фирми
За да бидат купувани нашите производи мора да поседуваат соодветен квалитет, односно да бидат конкурентни кога ќе се појават на пазарот.
Ова е особено важно за да се убедат странските потрошувачи дека македонскиот производ што ќе го купат, ќе има соодветен квалитет.
Без конкурентни производи, и извозот нема да расте.
Затоа, новата Влада ќе посвети значително внимание на подигање на конкурентноста на македонските производи и ќе ги преземе најмалку следните чекори:
Ќе покрие дел од трошоците на фирмите за сертифицирањата за квалитет.
Ќе покрие дел од трошоците за регистрирање патент.
Ќе поттикнува кластерско здружување со кое се зголемува размената на искуства и полесен и поефикасен заеднички настап на странски пазари.
Ќе поттикнува вмрежување на старт-ап центри во Македонија со соодветни регионални центри и поддршка во финансирањето на заеднички саеми и конференции, со цел стимулирање размена на искуства.
Ќе поттикнува воведување нови производи (иновации).
За таа цел ќе го реализира проектот „Три пакети во преработувачката индустрија“.
Фирмите ќе мора да размислуваат за воведување нов производ којшто ќе се заснова на што е можно поголемо учество на домашни инпути во неговото производство
Ќе обезбеди поволности за домашни фирми кои произведуваат и продаваат препознатлив македонски бренд, во којшто учеството на домашните импути за неговото производство надминува 80%.
3. Поттикнување на одредени сектори
Ова се однесува на фирми од преработувачката индустрија, на која отпаѓа најголем дел од индустриското производство.
За секоја група на фирми постои посебен пакет на погодности од новата Влада.
Колку поголем е показателот за домашна додадена вредност на некоја фирма, толку поголеми ќе бидат олеснувањата што таа ќе ги добие од Владата така што расте мотивацијата да се користат суровини и репроматеријали од домашно производство.
Видот на сопственоста не игра никаква улога околу добивањето на погодности.
Моделот важи и за фирмите во домашна и за фирмите во странска сопственост, важно е дека суровината или репроматеријалот е произведен во Република Македонија.
Со тоа се овозможува да се задржат работните места и да се отворат нови.
Покрај општиот модел што се однесува на преработувачката индустрија, новата Влада ќе има активна улога и во однос на економијата.
Намерата е да се поттикнат сите кои имаат капацитет побрзо да се реши некој од двата главни проблема:
Отворање на нови работни места и апсорбирање на дел од невработените што се со релативно понизок степен на образование.
Обезбедување на прилив од девизи во економијата.
Веруваме дека има пет сектори од економијата што имаат капацитет да придонесат за побрзо решавање на еден или два од овие проблеми.
Тие сектори се:
Производство на храна (земјоделство и преработка на храна).
Текстилна и чевларска индустрија.
Туризам.
Металургија.
Информатичко-компјутерска технологија (ИКТ).
Производство на храна (земјоделство и преработка на храна)
Производството на храна е исклучително значајно за Република Македонија, и според тоа колку учествува во она што го произведува македонската економија, и според тоа каков потенцијал има за развој во иднина.
Разочарувачки е што сегашната состојба на земјоделството покажува дека тоа се карактеризира со раситнето земјоделско земјиште и
екстензивно производство,
неконкурентен и неорганизиран пазар на домашни земјоделски производи.
И покрај тоа што се ангажирани значителни средства од буџетот, наместо систематизиран развој на земјоделството, гледавме протести на тутунарите, лозарите, газење на јаболките, истурање на млекото.
Последица на тоа е високиот увоз на прехранбени производи.
Нема видливи резултати во приспособувањето на конкурентноста на македонскиот земјоделски производ на европскиот пазар.
Законската регулатива која се хармонизира со ЕУ, се изготвува без претходна анализа на одделните сектори, преземајќи ги потполно обврските и барањата од директивите и регулативите на ЕУ, без да се води сметка за домашните услови и моменталната институционална структура потребна за спроведување и следење на законите.
Ова често придонесува за брзо изменување и дополнување на новите законски акти.
Тоа е примерот со Законот за земјоделство и рурален развој, Законот за вино, Законот за квалитет на земјоделските производи и многу други законски решенија.
На терен нема кој да работи со производителите за да ги подготви за примена на современи техники, технологии, законски решенија и задолженија кои ни стојат на патот за приближување кон стандардите на ЕУ.
Состојбата не е задоволувачка и во агроиндустријата.
И покрај тоа што се смета дека Македонија е земјоделска земја, од 200 најуспешни компании во Република Македонија според приходите и добивката, само 21 компанија се од агроиндустрискиот сектор.
Прехранбената индустрија во Република Македонија се соочува со силна увозна конкуренција.
Искористеноста на капацитетите се движи од 30-50% што ја прави оваа индустрија нерентабилна.
Причини за ниската искористеност на капацитетите се:
Осцилации во производството на суровини за индустриска преработка.
Недостиг на обртни средства во текот на сезоната на откуп на земјоделски производи.
Презадолженост на претпријатијата со кредити земени во поранешните години од чиишто високи камати последиците ги чувствуваат и денес, и
недоволниот пристап до поволни финансиски средства.
Недостиг на капацитети за ладење и складирање на поголеми количини на суровини што оневозможува подобро организирање, планирање и извршување на производните планови.
Набавка на амбалажа која во најголем дел е од увоз и друго.
Неинвестирањето во иновативни технологии (замрзнување и сушење) и
додавање вредност на финалните производи (пакување, означување, заштита со географско потекло,
заштита на традиционална вредност - автохтони производи (брендирање, промоција итн.),
исто така, претставува сериозна пречка што ја оневозможува индустријата да го достигне својот полн потенцијал и да се впушти во поголеми извозни договори.
Новата Влада ќе има осмислен пристап на земјоделството.
Ќе донесе Национална стратегија за производство на храна која ќе ги опфати сите сектори на земјоделското производство и преработувачката прехранбена индустрија и која ќе биде основа и насока за планирање на производството.
Во нејзиното изготвување ќе бидат вклучени домашната и странската научна јавност, бизнисот, здруженијата на земјоделците, асоцијациите на преработувачите, потрошувачите, со еден збор сите релевантни фактори.
Ќе презема мерки за создавање на модерен и конкурентен земјоделски сектор со достоинствени земјоделци чија професија ќе биде привлечна и профитабилна особено младите земјоделци, како нивен избор, а не како принуда.
Некои од најважните цели во земјоделството ќе бидат:
Зголемување на бројот на регистрирани земјоделци.
Ефикасна буџетска поддршка со цел зголемување на земјоделското производство,
промена на структурата на земјоделското производство со промена на производната технологија и
зголемување на квалитетот на земјоделските производи.
Создавање вистинска можност за искористување на претпристапните фондови од ЕУ за поттикнување на земјоделството,
како и други проекти во насока на воведување на нови профитабилни технологии.
Градење контролен механизам приходите да се враќаат во селата за подобрување на нивната инфраструктура.
Зголемен извоз на македонски квалитетни земјоделски производи.
Мерките на новата Влада ќе бидат насочени кон тоа:
Земјоделското земјиште да биде во рацете на вистинските земјоделци.
Земјоделството да не зависи од временски непогоди.
Да се постигне развој на руралните средини и враќање на животот на село.
Земјоделците да добијат можност за надградба на своето знаење и вештини.
Да се обезбедат услови за производство на здрава храна.
Да се обезбедат услови за пласман на земјоделските производи.
Да се сочуваат автохтоните сорти растенија и раси добиток.
Да се обнови и модернизира земјоделската механизација.
Земјоделството да се приспособи на влијанието на глобалните климатски промени.
Субвенционирањето во земјоделството ќе биде приоритет, но со однапред дефинирани цели и ефекти кои сакаме да ги постигнеме.
Затоа ќе донесеме посебен закон за субвенционирање на земјоделското производство, кој ќе биде замена на досегашните неуспешни владини програми за субвенции во земјоделството.
Субвенциите ќе бидат наменети за вистински развој и осовременување на земјоделството.
Субвенционирање по грло добиток и по единица површина за секој вид на обработено земјиште согласно моделот на субвенционирање на ЕУ.
Со тоа се врши суштинско приспособување на земјоделското производство во Република Македонија на критериумите на ЕУ, и многу му се олеснува во иднина на индивидуалниот земјоделец користењето на средствата од фондовите на ЕУ.
Три конкретни прашања
За да ги решава проблемите во земјоделството, новата Влада ќе тргне од решавање на три конкретни прашања со кои се соочува земјоделецот во нашата земја:
Што да се произведува?
Со што (со кои финансиски и материјални средства) да се произведува?
Каде да се пласираат производите?
Ќе тргнеме од две почетни точки:
Регистрација на земјоделците
Новата Влада ќе ја поттикне регистрацијата на земјоделците како семејни земјоделски фирми.
За таа цел, новата Влада:
Ќе обезбеди средства за покривање на трошоците за плаќање на социјални придонеси во висина на минимална плата.
Придонесите ќе се платат за лицето на кое е регистрирана фирмата.
Социјалните придонеси ќе се плаќаат во период од 3 години од денот на регистрирање на семејната фирма.
Ќе обезбеди помош за отворање на фирмата.
Ќе донесе посебна регулатива за регулирање на сите прашања поврзани со работењето на семејните земјоделски фирми.
Преку сметката на фирмата во банка ќе се врши плаќањето за репроматеријали и продажба на реколтата, и ќе се примаат парите од субвенциите.
Ваквото решение е добро за земјоделците затоа што како регистрирани земјоделци ќе го исполнат првиот услов за користење на средствата од ЕУ за поддршка на земјоделството.
Земјоделско земјиште
Новата Влада од корен ќе ја измени досегашната практика на доделување на користење на државното земјоделско земјиште.
Максималното државно земјиште кое може да биде доделено ќе биде ограничено, според категоријата и квалитетот, со цел да се создадат пазарно ефикасни правни субјекти.
Државното земјоделско земјиште ќе се даде на користење на вистинскиот земјоделец, оној кој живее само од земјоделската дејност.
Така, распределбата на земјоделското обработливо земјиште во сопственост на државата, кое се дава под концесија ќе им донесе корист на вистинските земјоделци и на државата.
Ќе извршиме ревизија на веќе доделеното државно земјоделско земјиште и
ќе ги ажурираме судските спорови кои се водат за земјоделско земјиште.
Ќе ја направиме категоризацијата на земјиштето според квалитетот, од што ќе зависи големината на доделеното земјиште и висината на концесијата.
Ќе извршиме децентрализација на доделувањето на користење на државното замјоделско земјиште со учество на локалната самоуправа, заради правично доделување и подигнување на квалитетот на животот во селските средини преку распределба на приходите од концесионирање на земјоделското земјиште во сооднос 50% - 50% општина - држава.
Средствата добиени од концесијата задолжително со закон ќе се инвестираат за тампонирање на полските патишта, чистење на канали, изградба на системи за наводнување, електрификација на полето и слично.
Ќе поттикнеме обезбедување на кредити за закуп на земјоделско земјиште со ниски камати (1-2%), подолг рок на отплата (15 г.) и максимално 10 хектари.
Ќе создадеме можност за промоција на нова кредитна линија во соработка со банки, или со помош од меѓународни финансиски институции.
Ќе го стимулираме окрупнувањето на земјиштето и
по примерот на повеќе европски земји ќе го ревидираме наследното законодавство за да не се уситнуваат земјоделските поседи.
Со агротехнички мерки ќе го подобриме бонитетот на земјоделското земјиште (комасација, арондација, мелиорација).
Посебен акцент се става на комасацијата, која ќе добие карактер на комплексно уредување на просторот.
За таа цел ќе преземеме активности за ажурирање и модернизација на евиденцијата и регистрацијата и ќе воведеме Земјоделски информативен систем,
интегриран земјоделски контролен систем и
катастар на земјоделско земјиште.
Заради целосно технолошко екипирање на потесната аграрна средина ќе го стимулираме заедничкото користење на земјоделската механизација, а не на индивидуалниот одгледувач на култури (машински прстени).
Локалната самоуправа ќе биде вклучена во доделувањето на користење на државното замјоделско земјиште (концесија).
Ќе се изврши парцелизирање на целокупното државно земјоделско земјиште, на парцели поголеми од 10 хектари и
понуда за изнајмување на истите под закуп по симболични цени во случај на склучување на договор од најмалку 5 години и обврска за вработување на определен број лица.
Што да се произведува?
Новата Влада:
За секој регистриран земјоделец ќе овозможи бесплатни агрохемиски и педолошки анализи на почвата и
советодавна поддршка за соодветно искористување на истата.
Ќе воведе систем за информирање на регистрираните земјоделци за очекуваните движења во светот во поглед на производството, понудата и побарувачката за земјоделски производи во наредната година.
Ќе воведеме обврска за Министерството за земјоделство секоја година јавно да ги објавува препораките за сорти на производи и до колку максимум хектари да се произведуваат.
Во составот на Министерството за земјоделство, шумарство и водостопанство ќе формира Заеднички пазарни организации кои ќе бидат составени од претставници на министерството, производителите, преработувачите, трговците, научната јавност и сите оние кои учествуваат во производството на одредена група земјоделски производи.
Овие организации ќе работат на стандардизирање и одредување на квалитетот, класите, цените и политиките по групи на сродни производи, како на пример за млеко, житарки, градинарски производи, овошје, месо итн.
Формирањето на овие организации е воедно и обврска која ја имаме преземено према ЕУ, а сегашната Влада очигледно нема капацитет да го спроведе.
Ќе поддржи воспоставување едукативни центри поддржани од локалните самоуправи, кои би нуделе едукативни програми за интензивно земјоделско производство со практични обуки за најновите агротехнички мерки, имплементација на стандарди, благосостојба на животните, справување со цврстиот и течниот отпад на фарма, водење на матично книговодство, правилно ракување со машини и механизација (практично полагање) итн.
Истите центри би нуделе и тренинг-програма за преквалификација на земјоделска дејност потврдена со добивање диплома/ цертификат која понатаму би послужила за добивање на одредени поволности од државата.
Со што (со кои финансиски и материјални средства) да се произведува?
Новата Влада ќе го олесни пристапот на примарните земјоделски производители до финансиски средства:
Ќе формира гарантен фонд за примарните производители преку Македонската банка за поддршка на развојот или Министерството за земјоделство.
Со овој фонд ќе се гарантираат обврските на примарните земјоделци за новоземени кредити од банките во износ до 80% од новоземениот кредит.
За краткорочни кредити, максималниот износ на гаранцијата за поединечен земјоделец ќе биде 25% од приходот што тој го остварил, со што ќе се овозможи рамномерна искористеност на оваа поволност согласно тоа кој земјоделец колкави приходи остварил.
За долгорочни инвестициски кредити овој процент ќе изнесува 75% од остварениот приход.
Каматната стапка на кредитите ќе биде ниска, затоа што банките ќе имаат првокласна гаранција од државата.
Ќе преговараме со ЕУ за ревидирање на мерките од ИПАРД и останатите компоненти од ИПА фондовите што се поврзани со земјоделството и
за олеснување на аплицирањето за нив.
Со воведување посоодветни мерки и поедноставни административни процедури за аплицирање ќе постигнеме поголем интерес и искористеност на фондовите, која сега, токму поради несоодветноста на мерките и комплицираната администрација е многу мала.
“Зелена нафта“ за регистрираните земјоделци.
Новата Влада ќе воведе посебна субвенција за регистрираните земјоделци со која ќе се овозможи набавка на поевтина нафта.
Висината на субвенцијата ќе зависи од големината на земјоделската површина што се обработува.
Ќе овозможиме покривање до 50% на трошокот за квалитетен саден материјал, за овошни култури кои се интерес за државата, а за чие одгледување постојат оптимални услови.
Ќе овозможиме финансиска поддршка од државата во висина од 3.000 евра за формираните земјоделски задруги или кооперативи.
Вработените и основачите на овие форми на здружување ќе ги користат истите поволности во првите три години како и регистрираните земјоделци.
Ќе обезбедиме буџетско финансирање со 5 милиони евра годишно на земјоделските задруги и кооперативи за изградба и набавка на опрема на преработувачки капацитети за производство на финални производи од сопствени суровини (за 100 компании по 50.000 евра).
Финансиска поддршка за промоција на руралниот и вински туризам.
Директна државна помош за млади земјоделци или почетници.
Финансиска помош за покривање на трошоците за воведување на стандардите за безбедност и квалитет на храна, како што се HACCP, GLOBALGAP, ISO.
Преку редовното одржување на каналската и одводната мрежа, ќе работиме на зголемување на искористувањето на изградените системи за наводнување, чие моментно искористување е на ниво од 30%.
Ќе стимулираме поголема соработка помеѓу производителите и добавувачите за да се обезбеди адекватно и навремено обезбедување на производи во правец на континуирана понуда на квалитетни суровини (сортирање, класирање и испорака),
како и дефинирање на откупните цени за суровините пред почеток на сезоната.
Каде да се пласираат производите?
Новата Влада ќе ги преземе следните активности:
Ќе бараме склучување нови билатерални договори со други држави за да се намалат увозните давачки за нашите земјоделски производи за да се овозможи полесен влез на странските пазари, особено пазарите на бившите Советски републики и Западна Азија.
Ќе работиме на приближување на примарниот до секундарниот производител на прехранбени производи.
И покрај тоа што во Република Македонија статистички постои вишок на земјоделски производи во споредба со преработувачките капацитети (приближно 120-130%), експертските истражувања укажуваат на недостаток на репроматеријали (земјоделски производи) за секундарното производство на храна.
Тоа е последица на сезонскиот карактер на производството на примарни земјоделски производи.
Дополнително ќе го поддржуваме производството кое нема да зависи од сезонскиот карактер односно за кое ќе има континуирана побарувачка,
како и за производството на земјоделски производи кои се произведуваат надвор од природните сезони на производство.
Ќе ги субвенционираме до 20% трошоците за интегрирање на организациите на земјоделци и сточари од Македонија со регионалните откупни центри преку договори за производство на одредени сорти на производи и нивен гарантиран откуп.
За секој кој ќе сака да инвестира во откупно дистрибутивен центар за земјоделски производи, конзервна фабрика или фабрика за обработка на земјоделските производи ќе доделиме по 7000 m2 бесплатно државно земјиште со изградена инфраструктура и ослободено од комуналии.
Во првите 3 години од буџетот ќе ги покриеме и каматите по кредитите за таков вид на инвестиции.
Целта е да поттикнеме натпревар помеѓу откупувачите во откупот на земјоделските производи - кој да го откупи земјоделското производство.
Така ќе постигнеме посигурен пласман и
повисоки цени на земјоделските производи.
Буџетска финансиска поддршка на компаниите извозници на конзервиран зеленчук и овошје за калибрирање на производството и
за подобрување и користење на современа, атрактивна и брендирана амбалажа.
Ќе обезбедиме поддршка за стимулирање на извозот преку модел на стимулации за покривање на трошоците за транспорт до крајната дестинација.
Промоција на стратешки значајни производи за извоз, кои ќе бидат избрани врз основа на два критериума:
степенот на нивната финализација и
ценовната чувствителност.
Обезбедување на силна маркетинг и промотивна поддршка за извозниците со што ќе им се помогне во намалување на промотивните трошоци кои се неопходни за нивно позиционирање на извозните пазари.
Поддршка за заеднички настап (промоции) на повеќе преработувачи на странските, однапред утврдени, пазари под национален бренд.
Ќе даваме поддршка за етикетирање на производи со географско потекло,
за брендирање на автохтони и домашни производи,
за извоз на брендиран производ со додадена вредност итн.
Покрај општата земјоделска политика и решенијата кои позитивно ќе влијаат на целокупното земјоделско производство, новата Влада има конкретни решенија за хаосот што сегашната Влада го создаде во неколку гранки во земјоделството:
Хаосот во производството на тутун ќе го решаваме систематски:
Активно ќе се вклучиме во преговорите помеѓу тутунопроизводителите и откупните компании со цел да се постигнат колку е можно повисоки цени на откупните класи тутун.
Ќе извршиме измени на законот за тутун во правец на намалување на бројот на откупни класи во заеднички интерес на тутунопроизводителите и откупните компании.
Ќе ги извлечеме земјоделците - производители на тутун од сегашната потчинета состојба во која се наоѓаат.
Ќе мора ризикот и ќарот од производството на тутун да се распредели помеѓу земјоделците и откупните компании, а не ризикот во целост да го носат земјоделците.
Затоа, ќе ги задолжиме откупните компании навремено, пред да почне садењето на тутунот (уште при распределба на семенскиот материјал) да ги склучат договорите со тутунопроизводителите, а врз база на така склучените договори ќе се издаваат белите картони.
Ќе ја олесниме и финансиски поддржиме пренамената на производство на земјоделците, од производство на тутун на производство на друга култура.
На сите регистрирани земјоделци кои порано произведувале тутун, а не можат да склучат договор со откупните компании или ќе решат да го пренаменат своето производство, новата Влада ќе им додели субвенции за производство на други соодветни култури по примерот на ЕУ (лековити, ароматични растенија и др.)
Со цел да ја подобриме работата на Државниот инспекторат за земјоделство и
да се заштитат тутунопроизводителите при откупот на тутун, ќе овластиме обучени лиценцирани лица да вршат контрола на класифицирањето.
Ќе бараме трајно решение за Тутунскиот комбинат во Прилеп по пат на јавно-приватно партнерство.
Лозарство и винарство
Виното, после тутунот е втор најзначаен извозен земјоделско-прехранбен производ и во вкупниот извоз на земјоделско-прехранбени производи учествува со околу 11%, а 70% од вкупното производство се извезува.
Транзициониот период во лозарството и винарството најмногу ги погоди индивидуалните лозари кои преку погрешни популистички мерки беа стимулирани да го зголемуваат количеството на производство на сорти за кои нема пласман, наместо да го пренасочат производството на квалитетни сорти кои се бараат и кои нема да креираат вишок на пазарот.
Новата Влада ќе го следи примерот на успешните нови винарски земји (на пр. Чиле, Аргентина, Јужна Африка, Нов Зеланд и Австралија).
Македонија ги има сите предуслови за зголемување на сопствената препознатливост на пазарот на вино во светски рамки,
а преку тоа и дополнително да го подобри извозот и пласманот на македонско вино.
Покрај општите мерки за решавање на пласманот на земјоделски производи, посебни мерки ќе бидат:
Во услови на огромен вишок на произведено грозје, како што е случај во последните две години, ќе се стимулира производство на дестилат кој може да се складира на подолг рок и да се пласира на светските пазари.
Со ова ќе се овозможи визбите да се растеретат и нормално да го откупуваат грозјето на лозарите.
Едукација на лозарите поврзана со постигнување висок квалитет наместо трка по поголем квантитет на произведено грозје.
Реструктурирање на површините под лозови насади низ субвенционирање на винските сорти грозје од повисоко ниво на квалитет.
Моментно над 61% од лозовите насади се постари од 15 години,
а асортиманот на вински сорти грозје е несоодветен во однос на квалитетот и пазарната атрактивност.
Техничка и фокусирана финансиска помош при изборот и подигање лозови насади со вински сорти кои се најпогодни согласно географските, почвените, климатските фактори и барањата на пазарот.
Поттикнување на производството на органско вино.
Учество во покривање на трошоците за студирање до 10 студенти годишно на последипломски студии во странство, за совладување на современите технологии во лозарството и производството на вино.
Стимулирање за подобрување на конкурентноста на македонските лозари и винари,
подобрување на имиџот на македонското вино на меѓународните пазари,
подобрување на позициите на постојните и
отворање нови пазари за македонското вино.
Субвенционирање на трошоците за маркетиншка промоција на квалитетните сорти вино во македонски бренд.
Преиспитување на постојното временско ограничување до колку часот може да се врши продажба на алкохол, пред сe вино и пиво.
Ваков вид на рестрикција не е раширен во соседството.
Постојните прописи ја стимулираат нелегалната продажба,
а од друга страна штети трпат како производителите, така и трговците и продавачите.
Сточарство
И покрај зголемените субвенции, бројот на скоро сите видови добиток никојпат досега не бил помал,
а увозот на месо и млеко бележи рекордни покачувања.
Најкритична е состојбата во говедарството каде вкупното стадо за последните четири години е преполовено.
Прв чекор на новата Влада е да се врати довербата кај сточарите во институциите на системот.
За таа цел, бескомпромисно ќе се расчисти случајот „Сведмилк“.
Новата Влада ќе презема мерки во насока на:
Обновување на преполовеното стадо млечни крави, преку субвенции за оставање на приплодни јуници и покривање на делот од трошоците при увоз (транспорт, карантински трошоци).
Финансиска помош при купување на првото стадо.
Доделувањето на користење на државното земјоделско земјиште на сточарите кои ќе го зголемат сопственото стадо.
Со ова ќе им се овозможи тие сами да произведуваат поевтина добиточна храна, чија енормно висока цена на пазарот претставува главен проблем во сточарството.
Обезбедување на синхронизирано производство на јагне/ јаре во текот на целата година.
Финансирање на борбата против заразните болести, особено оние кои се пречка за извоз на сточарските производи.
Без здрави животни нема ни здраво производство.
Одредени болести кои се присутни во Република Македонија, како на пример свинската чума и атипичната чума кај живината се директна пречка за извоз во ЕУ.
Намалување на стапката на ДДВ за ветеринарните лекови од 18% на 5%, по примерот на лековите во хуманата медицина и сите останати инпути во земјоделството.
Со ова лековите ќе им бидат подостапни на сточарите,
а воедно ќе се намали и шверцот на лекови од соседните земји, каде тие се поевтини.
Борба против заразните болести во одгледување на животни.
Финансиска помош за традиционалното неопходно селење на животните за да се обезбеди храна (на пример, ќе се додели по 3 евра по овца или коза).
Поддршка на кланиците, особено на малите капацитети, со мал број на колења преку средства обезбедени од ИПАРД програмата.
Ќе се поддржи и развојот на нови производи од јагнешко месо со зголемена вредност, бидејќи продажбата на свежото јагнешко месо во труп има многу мала додадена вредност.
Ќе формираме Совет за индустријата за јагнешко месо, кој ќе ги вклучува сите инволвирани страни и Владата.
Ќе ги испитаме можностите за отворање на фабрика за млеко и јајца во прав по пат на јавно-приватно партнерство.
Овие суровини сега се увезуваат, а би се решило и флуктуирањето на цените на пазарот и појавата на сезонски вишоци.
Ќе се изгради еден или повеќе централни објекти за нештетно отстранување и уништување на животинските мрши и отпадоци од животинско потекло, од отворен тип (кафилерија).
Во ваквиот објект/ објекти би се преработувале сите мрши и отпадоци од животинско потекло од одредено подрачје или реон.
Финансиска поддршка за рибопроизводство како дефицитарна производствена гранка.
И покрај огромните потенцијали, домашното производство задоволува само 30% од пазарот.
Житни култури
Новата Влада, покрај општите решенија за целото земјоделство како што е “зелената нафта“, ќе ги преземе најмалку следните чекори:
Стимулирање на производство на житарици на површини кои не се користат за земјоделско производство и
субвенционирање на рентабилноста на производството првенствено преку системите за наводнување.
Ќе субвенционираме 30% од трошоците за дупчење на нови бунари за наводнување на површините со житарки.
Субвенции за набавка на сертифициран семенски материјал.
Доделување на користење на државно земјоделско земјиште кое досега не се обработува за производство на житарки без надомест за концесија.
Со ова ќе се реши и проблемот на големите површини земјоделско земјиште во Република Македонија, кое поради послабата атрактивност не се обработува.
Ќе пристапи кон изградба на систем од јавни складишта каде заинтересираните правни субјекти ќе можат по многу ниска цена да го складираат производството и по нивна потреба да го продадат, кога ним тоа ќе им одговара.
Со тоа производителите на житарки ќе можат да остварат поголем приход од постојниот, а трговците и прекупците нема да бидат единствените кои профитираат во овој сектор.
Воведување на систем на складишни белешки како инструмент за добивање на кредити за земјоделците од банките.
Субвенционирање на домашното производство на пченица и јачмен по моделот на ЕУ по хектар, но после приложен доказ за предадено производство од соодветната површина.
Сезонски работници
Едно на најболните прашање е прашањето за сезонските работници.
Моментно повеќе од 80% од компаниите во прехранбената индустрија имаат потреба од сезонски вработувања.
Тие се соочуваат со сериозни проблеми во ангажманот на сезонски работници заради постојната законска регулатива.
Затоа, при секоја посета на инспекциските служби, сезонските работници бегаат преку ограда, а компаниите заработуваат глоба од 22.000 евра (17.000 за компаниите и 5.000 за сопственикот).
Такви се ланските шест примери на казнување во конзервната индустрија.
Новата Влада под итно ќе предложи измени и дополнувања на Законот за вработување, но и на сродните закони, со цел конечно да се регулира статусот на сезонските работници.
Притоа, ќе се користат странските искуства.
Текстилна и чевларска индустрија
Текстилците заслужуваат посебно внимание.
Од една страна, тие повеќе носат одошто трошат девизи, бидејќи дури една третина од она што го продаваме во странство отпаѓа на текстилот.
Од друга страна, во текстилната индустрија се вработени повеќе од 45 илјади лица.
Развојот на текстилната индустрија може да отвори нови работни места, особено за невработените со помал степен на образование, и
да придонесе за развој на неразвиените региони и руралните краишта.
За побрз развој на текстилната индустрија,
за сочувување на постојните и отворање на нови работни места новата Влада ќе преземе низа мерки.
Решение што ќе го направи идното работење на текстилците посигурно и долгорочно одржливо е тие да создадат сопствен бренд за извоз.
Но, тоа не е едноставно и бара подолг временски период.
Дотогаш, текстилците треба да влезат во нова фаза и да преминат од лон-производството кое сега доминира, на производство на таканаречен „целосен пакет“.
Со тоа ќе се зголемат приходите на текстилните компании и
ќе се создаде можност да се зголемат платите на работниците.
За да се поттикне премин од лон-производство кон производство на таканаречен „целосен пакет“, новата Влада:
Ќе субвенционира дел од каматата на кредитите на Македонската банка за поддршка на развојот одобрени на текстилните производители кои имаат производство по принципот на „целосен пакет“.
Со тоа ќе се овозможи намалување или елиминирање на разликата во каматните стапки во земјата на странскиот купувач и во Македонија.
За да се создадат услови за поголема профитабилност на текстилците, што ќе овозможи нивно технолошко унапредување и поголема продуктивност, новата Влада:
Ќе ги растовари текстилците преку намалување на основицата за пресметка на придонесите за задолжително социјално осигурување, така што тие ќе се плаќаат само на исплатениот износ на плата.
Ќе ги намали трошоците за работење со тоа што ќе овозможи контролите за стандардите за заштита и здравје на работниците да може да ги врши и овластено стручно лице кое е вработено во самата фирма.
Ќе им се овозможи на правните лица сами да одлучуваат во поглед на тоа кои вработени да бидат вклучени кај систематските прегледи, дали само оние што се директно вклучени во производствениот процес или и оние со канцелариска работа.
За поголема рамноправност на домашниот пазар и за поголем извоз новата Влада:
Ќе ги укине сите царини за увоз на суровини и репроматеријали за текстилната индустрија.
Ќе обезбеди средства за промоција на македонските текстилни производи на странските пазари.
За максимални резултати од промовирањето, средствата од буџетот ќе се користат согласно заеднички утврдените приоритети утврдени со текстилниот кластер.
Ќе помогне финансиски за да се плати мрежа на странски агенти-трговци за организиран заеднички настап на странските пазари на повеќе текстилни фирми.
Ќе ја укине можноста увезената конфекција да се царини по килограм тежина.
Ќе преземе стриктни мерки за сузбивање на сивата економија и
доследна примена на критериумите што ги применува ЕУ за квалитетот на увозот на стоки.
За надминување на проблемот со стареење и недостиг на работна сила во текстилната индустрија новата Влада:
Ќе даде можност за договор помеѓу работодавачите и работниците во поглед на бројот на работни часови на текстилците на неделно ниво, имајќи го предвид сезонскиот карактер на нивната работа.
Со тоа ќе се овозможи полесно и посигурно извршување на обврските за квалитетен извоз преземени кон странските партнери.
Ќе помогне преку соодветно организирање на работата на државните институции одговорни за евидентирање и обука на невработените лица.
Ќе се олесни и преобуката на невработените за потребите на текстилната индустрија.
Ќе овозможи полесно движење на работниците од текстилната индустрија преку утврдување на возниот ред на превозот согласно потребите на текстилната индустрија и субвенционирање на цената на превозот за текстилните работници.
Чевларската индустрија се наоѓа во слична состојба како и текстилната индустрија.
За специфичните потреби на чевларската индустрија новата Влада:
Жестоко ќе се бори против сивата економија и нелојалната конкуренција, вклучително и против нерегулиран увоз на чевли.
Со тоа ќе се создадат предуслови за продажба на производите на домашниот пазар, наместо производството да биде главно лон производство.
Ќе преземе активности за отворање на паралелка на виша школа во Куманово, во која годишно најмалку 20 лица ќе се образуваат за чевларството.
Со тоа ќе се елиминира опасноста од иден недостиг на потребните профили на мајстори, моделари итн.
Ќе изврши префрлање на бројот на работни часови од месечно на годишно ниво.
Така се елиминира стравот од казни за прекувремена работа на работниците во периодите во кои, согласно природата на бизнисот, за куси периоди треба да се испорача произведеното на странскиот добавувач.
Туризам
Туризмот е еден од најперспективните сектори на македонската економија.
Користа од негов раст и развој е повеќекратна.
Се користат природните убавини на земјата,
се отвораат нови работни места,
се зголемува приливот на девизи и
се раздвижуваат други дејности, како што се производството на храна, вино и сл.
Нашата земја треба да биде претставена пред светот како нова неоткриена туристичка дестинација со специфична култура, традиција, фолклор и природни убавини.
Важен економски параметар при дефинирање на потезите ќе биде дневната потрошувачка на еден просечен странски гостин.
За развој на туризмот и отворање нови работни места новата Влада ќе преземе низа мерки:
Подобро ќе ги организира активностите на државата во однос на туризмот.
Министерството за економија ќе биде единствената институција задолжена за туризмот, при што комплетно ќе се реорганизира постојниот Сектор за туризам.
Ќе се креира и заедничко координативно тело со претставници на туристичките агенции од приватниот сектор.
Веднаш ќе се започне со анализи за отворање на македонско туристичко биро во странство.
Ќе им даде на туристичките агенции субвенција како процент од вкупниот исклучиво евиденти ран девизен прилив од продажбата на туристички услуги на странци во претходната година.
Со тоа државата ќе помогне да се зголеми конкурентноста на туристичките агенции од земјата.
Алтернативно, ќе се разгледа можноста за намалување на стапката на данокот на додадена вредност за туризмот.
Ќе издвојува најмалку 1 милион евра годишно за организација на општа туристичка промоција на Македонија, вклучително и за поврзување со земјите во регионот за заедничка туристичка понуда.
За да се обезбеди оптимално користење на овие пари, тие ќе се употребат во координација со приватниот сектор.
Дел од промотивните активности е и формирање на интернет портал со квалитетни и сеопфатни информации за туристичката понуда во нашата земја.
Ќе се ангажира за отворање на информативна канцеларија „i office“ во центарот на Скопје на улица Македонија, каде секој турист ќе добие детални информации за туристичките можности во земјата.
Вакви канцеларии би се отвориле и во Охрид, и во Битола.
Ќе преземе низа специфични активности поврзани со поодделните туристички продукти на Македонија: Охридско-преспанскиот регион, Скопје и транзитниот коридор 10 од Табановце до Гевгелија (вклучително Стоби, Тиквешкиот вински регион, Кожуф и коцкарниците), националните паркови и заштитените природни зони, бањите, селскиот туризам како алтернативна форма.
Активностите се инфраструктурни (на пример, локалниот пат и жичарата Тетово - Попова Шапка, целосен автопат од Табановце до Гевгелија, патот од границата со Албанија до Охрид, паркинзи),
политички (иницирање на меѓудржавна комисија со соседна Албанија за заштита на Охридското и Преспанското Езеро).
Ќе реализира проект „Стоп во Македонија“, кој вклучува модернизација на граничните премини и изградба на неколку современи туристички стоп центри на Автопатот Е75.411
Целта е да се мотивираат патниците на патот кон Грција да застанат во нашата земја.
Ќе реализира проект „Охрид - балканска Барселона“ за промовирање и востановување на Охрид како балкански центар за конгресен туризам.
Ќе направи бањска карта на Македонија и
преку јавно-приватно партнерство ќе го развива бањскиот туризам по примерот на „спа центрите“ во Словенија, Бугарија.
Ќе презема активности за поголема манифестациска промоција, односно поддршка на препознатливи настани со етаблиран традиционален карактер (Охридско лето, Струшки вечери на поезијата, Вевчански карневал итн.)
Ќе преземе активности за проверка на категоризацијата на туристичките објекти во земјата за да се обезбеди изедначеност на категории, со цел заштита на интересот на туристите.
Металургија
Голем дел од вкупниот извоз на Република Македонија отпаѓа на извозот на метали.
Затоа, металургијата заслужува посебно внимание.
Новата Влада ќе ги преземе најмалку следните чекори:
Имајќи ја предвид специфичната погодност на пристаништето во Солун, ќе го подобри железничкиот превоз за да се олесни преносот на материјали за потребите на металургијата на релацијата Скопје - Солун.
Тоа вклучува и активен однос во поглед на набавка на нови вагони итн.
Ќе влезе во дискусија со клучните производители од земјата за нивната потреба од приспособување заради идното исполнување на европските еколошки стандарди.
Тој процес мора навреме да започне за да се избегне било каков потрес во иднина.
Ќе овозможи снабдување со електрична енергија без оглед на зголемената побарувачка заради зголемување на производството.
Информатичкокомуникациска
технологија (ИКТ)
Во денешна ера на информатика и комуникации, ИКТ неизбежно влегува во групата најприоритетни економски активности.
Нејзината масовна примена ја прави дел од целата економија со голем капацитет да го поттикнува економскиот раст и
креирањето одржливи работни места.
Последните години гледавме нестручни, неосмислени, јуришнички потези, со игнорирање на македонските компании и без мерливост на остварените резултати.
Наспроти тоа, новата Влада ќе пристапи одговорно и домаќински, со искористување на сите ресурси,
а знаењето ќе го интегрира, пренаменувајќи дел од компјутерската опрема, уреди и инфраструктура, за кои се потрошени огромени средства, а се наоѓаат по подруми, или се расфрлени без да се користат.
Мисијата на новата Влада е со помалку пари да оствариме поголеми резултати,
да има повеќе информации од јавен карактер, поголема ефективност и транспарентност.
Информатичкото општество во Македонија ќе го развиваме во линија со ЕУ Дигитална Агенда 2015, што ќе значи зголемување на довербата и безбедноста на интернетот и побрз интернет пристап, повеќе инвестиции во истражување и иновации, зголемување на дигиталната писменост, итн.
Новата Влада:
Ќе реализира проект „E-лекови“.
Еден од најголемите проблеми со кои се среќаваат граѓаните е недостатокот на лекови од позитивната листа.
Затоа новата Влада предлага креирање централизиран информативен систем, кој перманентно ќе одржува информации за видот на лекот, производителот, местото и количината на лековите кои се наоѓаат во одредена аптека.
Со цел да се зголеми информираноста, како комуникациски канал во системот би се користеле и интернет киосците кои владата веќе ги платила, а не се користат по руралните средини.
Ќе реализира проект „Помош на 112“, реализација на европска обврска за профункционирање на итни повици кај нашите оператори и служби.
Ќе реализира проект „Е-Повик“.
Е-повик претставува електронски безбедносен систем кој автоматски ги повикува службите за итна помош при сообраќајна несреќа.
Дури и кога патниците ја имаат изгубено свеста, системот ги алармира полицијата, итната медицинска помош и противпожарната служба и им ја дава точната локација на возилото кое е инволвирано во несреќата.
Ќе реализира проект „Биди паметен кога си on-line“.
Преку овој проект, согласно препораките на ЕУ и директивите за заштита на податоци, ќе се воспостави „Центар за свесност“, за заштита на децата и младите, кога користат интернет, социјални мрежи или мобилни телефони.
Заедно со операторите на јавните електронски комуникациски услуги новата Влада ќе стимулира изработка на програма.
Ќе реализира проект „Евиденција на раѓање“.
Предлагаме еден комплексен ситем, кој поврзува повеќе министерства, каде ќе може не само да се подигне изводот за раѓање по електронски пат, туку родителите ќе бидат постојано информирани за времето на задолжителните вакцини, како и периодот кога треба да започне основното образование (особено важно за ранливите групи).
Ќе реализира проект „Безшалтерски систем“ за напредните и модерните.
Со конечно профункционирање на државните дигитални сертификати со валидност на светски авторитет, во првите 3-6 месеци ќе се реализираат:
Електронска потврда за неосудуваност.
Електронски извод од книга на венчани.
Ќе направи измена на Законот за додадена вредност, за категоризација на интернетот и ТК услугите како повластена даночна стапка од 5%.
Со тоа ќе се создадат услови за поевтинување на користењето на интернет.
Веднаш ќе го измени законот и ќе го врати МАРНЕТ на универзитетите, и истиот ќе биде на располагање на наставниот кадар и студентите како во кампусот, така и во студентските домови.
Ќе реализира проект „Вистински компјутер за секој ученик“.
Предлагаме нов пристап во организирањето на наставата, особено во користење на компјутерите.
Тоа е организирање на настава со помош на компјутери во рамки на посебни кабинети за одредени наставни предмети.
За успешна реализација на наставата, ќе ја стимулираме изработката на дигитални содржини.
Само вакви содржини обезбедуваат стимулирање на интерактивноста, креативноста и вклученоста на учениците, и во многу случаи се единствениот одговор на предизвиците за задоволување на современите јазични и методолошки стандарди.
Ќе реализира проект е-аграр. Ќе се воведе, за првпат, посебен сектор, кој ќе се грижи за унапредување на земјоделството со помош на ИКТ технологии.
Овој проект е во согласност со препораките на Светската организација за храна.
Главни полиња за интерес се:
управување со водите,
производство и процесирање на храна,
транспорт на продукти,
маркетинг на производите.
Во рамки на тој систем ќе биде проектиран и изграден информациски систем т.н. инфраструктура на знаење за земјоделството.
Информацискиот систем ќе содржи податоци за тоа која земјоделска култура каде успева во Република Македонија,
а би се развивал и дел кој би ги следел светските берзи за земјоделски производи.
На тој начин би се саделе земјоделски производи кои во даден момент се барани и со добра цена.
Покрај тоа, системот ќе овозможи потранспарентно информирање за потенцијалните странски инвеститори.
Ќе ја искористи ИКТ за суштинска реформа во јавната и државна администрација, со што таа ќе стане поефикасна, потранспарентна.
За таа цел ќе воспоставиме ‘рбетна оптичка мрежа, односно, физичко поврзување на сите органи на државната управа.
Мрежата ќе претставува основа за пренос на податоци и документи по електронски пат,
но и со воспоставување на IPтелефонијата во сите органи на државна управа,
со помош на сервисот VoIP, драстично ќе се намалат трошоците за говорна комуникација.
За целосна имплементација на предвидената инфраструктура, и овозможување безбедна електронска комуникација, мора да се овозможи и масовна примена на дигиталниот потпис во органите на државната управа.
Еден од неопходните предуслови е и задолжителна автоматизација на работните процеси заради зголемување на ефикасноста и ефективноста во работата на државната администрација, односно воведување на ISO-19977:2000 стандарди.
Ќе воведе систем во Агенцијата за државни службеници со што организациската мрежа на службеници, како и нивната квалификациона подготовка ќе биде видлива.
На тој начин новата Влада ќе демонстрира решеност за професионализација на државната администрација согласно европските препораки.
Ваквиот органограм ќе биде јавен за сите органи на државна управа.
Ќе промовира ИКТ алатки за подобрување на енергетската ефикасност.
Правилното користење на ИКТ технологиите, во голема мера ги намалува потребите за енергија во градежништвото, транспортот и логистиката.
Новата Влада ќе субвенционира, согласно европските директиви и пракса, интелигентни управувачки мрежи и мерливи системи кои ќе ја подобрат ефикасноста на производството и контролата,
како и дистрибуцијата и побарувачката на енергија.
Конечно ќе ја стави во функција Електронската здравствена картичка, со целосна ревизија на потрошените средства.
Ќе формира одделение (сектор) во рамки на Секретаријатот за европски прашања кој исклучиво ќе работи во функција на високо-образовните институции и компаниите од Република Македонија во овозможување на пристап до ЕУ фондови за истражување и иновации во ИКТ областа,
како и рамковните програми за научно-истражувачка дејност.
Ќе реализира проект „Come2Mk“ проект за информатичка поддршка на туризмот.
Порталот би се избработил во партнерство со туристичките работници и постоечките системи, со збогатени содржини, пред сe од информативен и временски карактер.
Ќе реализира проект „Е-Патарина“.
Реализација на проект за автоматизација на процесот и електронска наплата на патарините низ Република Македонија.
Со примена на оваа услуга, ќе дојде до зголемување на ефикасноста во одвивање на патниот сообраќај,
како и избегнување на субјективниот момент во процесот на наплата на патарините и
елиминирање на корупцијата.
Овој проект особено ќе ги намали сообраќајните метежи низ нашата држава за време на летните одмори.
Ќе реализира проект „Мојот труд е мое богатство“.
Ќе ја разгледа можноста музејот на жртвите на комунизмот да се претвори во центар на успешност, во кој, во рамки на јавно-приватно партнерство, ќе се ангажираат најдобрите студенти за изработка на софтверски апликации за мобилни уреди.
Ќе поддржи апликации за вклучување на возрасни лица во општествените, деловните и граѓански те текови и услуги како еВладеење, еКомерција, доживотно образование, еДемократија, работа на далечина, еЗдравје, одржување на семејните и пријателските контакти преку социјалните мрежи ИКТ.
Квалитетот на животот на возрасните граѓани, особено оние кои имаат здравствени проблеми поврзани со мобилноста, видот, слухот може драстично да се подобри со примена на ИКТ знаења.
Ќе обезбеди рамноправен пристап кон широкопојасен интернет пристап на граѓаните од сите делови на Македонија.
Додавање на широкопојасниот интернет во универзалната услуга на операторите.
Новата Влада ќе ја субвенционира изградбата на инфраструктура за да се овозможи широкопојасен интернет пристап во секој дом, во областите каде што телекомуникациските оператори немаат интерес да инвестираат.
Обезбедување на АДСЛ или алтернативно WiMax интернет во комбинација со телефонија и ТВ со соодветен квалитет на услуги во сите места на државата.
Ќе обезбеди намалување на цените за роаминг на домашните мобилни телекомуникациски оператори.
Земјите на ЕУ им наложија на мобилните оператори да ги намалат цените за роаминг помеѓу земјите од ЕУ во просек за 30%.
Македонија како земја-кандидат за членство во ЕУ мора да го следи истиот пример, особено кога се работи за роаминг со земјите од ЕУ.
Ќе изработи анализа за постепено воведување на мобилна телефонија од четврта генерација.
Други дејности
Урбанизам и градежништво
Новата Влада ќе предложи менување на актуелниот Закон за градење, кој е неупотреблив за големи и комплексни градби.
Ќе направиме реално употребливо законско решение.
Новата Влада ќе воведе механизам за поголема сигурност кај граѓаните за квалитетот на градбите.
Моментно постои голема активност кај високоградбите.
Во сегашното законско решение постои недоволна контрола на квалитетот на градбата од страна на државните органи, со што се создава несигурност кај граѓаните за квалитетот на градбите кои се предмет на купопродажба.
Новата Влада ќе воведе систем за контрола на квалитетот на изградените објекти, со кој државата ќе биде вклучена во процесот на начин што кај граѓаните ќе создава поголемо чувство за сигурноста на недвижностите што ги купуваат.
Новата Влада ќе реализира проект „Сите бази на просторни податоци на едно место“.
Тоа ќе претставува ефикасно системско решение за базите на просторни податоци.
Со тоа ќе се надмине еден сериозен практичен проблем, каде што пристапот до информации и подлоги од јавен карактер поврзани со урбанистички планови, инфраструктурни и други просторни податоци, потребни како прв документ и подлога за понатамошна изработка на елаборати и проекти за различните постапки за добивање на одобренија за градење, за поврзување на инфраструктурна мрежа, за добивање различни согласности и слично, е тежок и комплициран.
Новата Влада ќе ги систематизира и соедини базите на просторни податоци на јавните институции и
ќе го олесниме пристапот кон нив.
Ќе создадеме централно тело кое ќе биде задолжено за креирање на база на просторни податоци, интегрирана од сите институции кои имаат сопствени бази.
Основна цел на ова тело ќе биде соодветно чување на податоците,
нивно преклопување,
олеснување на пристапот до податоците на сите институции, физички и правни лица на кои им се потребни,
со што ќе се олеснат нивните понатамошни постапки и ќе се обезбеди транспарентност во работата на сите јавни институции кои имаат производ со просторен формат.
За економски раст што ќе трае
Енергетика
Во Република Македонија, во 21. век, достапноста на квалитетна енергија во секојдневниот живот мора да биде гарантирано право на македонските граѓани и компании.
Енергијата е еден од основните предуслови за развој на македонската економија,
за создавање на здрава и предвидлива бизнис клима за инвеститорите,
за зголемување на нивото на странските директни инвестиции, и
најбитно од сe, реално подобрување на животниот стандард на граѓаните.
Ако нешто итно не се преземе Република Македонија ја очекува сосема неизвесна енергетска иднина.
Македонија е енергетски сиромашна земја, со скромен хидроенергетски потенцијал, уште поскромен потенцијал на фосилни горива, само јаглен лигнит со ниска енергетска моќ, нема испитани и докажани резерви на природен гас и нафта, има резерви на уран којшто може да послужи во некоја далечна иднина како гориво во нуклеарна електрана.
Вкупните просечни годишни потреби од електрична енергија изнесуваат околу 8300 гигават-часови.
Се проценува дека потребите за електрична енергија дополнително ќе се зголемуваат за 2-3% годишно, во зависност од растот на индустриското производство.
Со мерките за енергетска ефикасност и помало користење на електричната енергија за греење, можат да се остварат сериозни енергетски заштеди од околу 12% од вкупните потреби.
Како се задоволува потребата од електрична енергија?
Околу 70% од вкупните потреби се покриваат со домашно производство во АД ЕЛЕМ.
Преостанатите 30% од потребите се задоволуваат преку увоз.
Во изминатите 10 години за увоз на електрична енергија Република Македонија потроши вкупно околу 800 милиони евра.
До кога можеме да издржиме ваков увоз на електрична енергија?
Не за долго.
За да бидеме сигурни дека во иднина ќе имаме електрична енергија имаме само еден излез – да го зголемиме домашното производство.
Бидејќи целосно сме зависни и од увоз на нафта и природен гас, Република Македонија се наоѓа во сериозна енергетска неизвесност.
Потребата од сите видови енергија се зголемува,
а нивните цени постојано растат.
Тоа негативно влијае на конкурентноста на македонската економија и
на стандардот на граѓаните.
Јасно е дека новата Влада ќе има тешка почетна позиција во намерата да го направи енергетскиот сектор еден од столбовите на македонската економија и
да обезбеди сигурно, континуирано и квалитетно обезбедување на сите потрошувачи во земјата со енергија по економски прифатливи цени.
За да успееме да ги оствариме целите ќе го направиме следното:
Проектите од енергетскиот сектор ќе бидат поткрепени со економски анализи дека се општествено издржани и остварливи.
Проектите од енергетскиот сектор ќе бидат предмет на широка јавна дебата и оценка.
Приходите од енергетскиот сектор ќе бидат повторно вложувани во него.
Цената на електричната енергија ќе биде исклучиво одредувана од Регулаторната комисија за енергетика на Република Македонија.
Ќе го привлечеме приватниот капитал за влез во енергетскиот сектор, со промовирање на моделот за јавно-приватно партнерство.
Ќе создадеме законска регулатива за ефикасна реализација на инвестициите по точно дефинирана процедура и стандарди.
Ќе се обезбеди ефикасно интегрирање на енергетскиот сектор на нашата земја во европскиот енергетски сектор.
Ќе се респектира заштитата на животната средина.
Ќе ја подобриме енергетската ефикасност.
Со промени на соодветните законски измени новата Влада ќе овозможи:
Агенцијата за енергетика да ги преземе сите ингеренции од областа на енергетиката од Министерството за економија со цел да се обезбеди подобра оперативност, флексибилност, највисока професионализација, специјализираност и кадровски капацитет.
Постепено либерализирање на пазарот на електрична енергија и
пазарот на природен гас.
Воведување на социјална заштита од енергетска сиромаштија.
Субвенционирање на потрошувачите за инвестирање во енергетска ефикасност со средства обезбедени од буџетот на РМ, и претпристапните фондови на ЕУ.
Поедноставување на постапките и потребните процедури за реализација на проектите поврзани со обновливите извори на енергија.
Регулатива од областа на енергетиката
Новата Влада ќе предложи ревидирана законска и подзаконска регулатива од областа на енергетиката, со што ќе обезбеди:
Обештетување на потрошувачите на кои нема да им се испорача енергија со соодветен квалитет.
Допрецизирање на критериумите за квалитет во снабдувањето со енергија и заштита на крајните купувачи на енергија.
Подеднаков и фер третман на сите учесници на пазарите на енергија.
Поставување на нов модел на пазар на електрична енергија кој ќе се базира на т.н модел на билатерални договори, со кој целокупното производство на АД ЕЛЕМ ќе се стави во функција на македонските граѓани и македонската економија.
Јасно дефинирање на обврските за универзална услуга и
обврските за јавна услуга кај енергетските компании.
Правилно редефинирање на терминот снабдувач во краен случај со електрична енергија.
Јасно разграничување помеѓу регулираните дејности и нерегулираните дејности на македонските енергетски претпријатија.
Создавање на услови за целосно либерализирање на пазарот на електрична енергија и
пазарот на природен гас.
Зајакнување на капацитетот на Регулаторната комисија за енергетика на Република Македонија и нејзино доопремување.
Транспарентно и недискриминаторно обезбедување на пристапот на трети страни на енергетските мрежи, прекуграничната размена, како и доделувањето на прекуграничните капацитети.
Поедноставување на процедурите и постапките заради поттикнување на инвестициите во обновливите извори,
подобрувањето на енергетската ефикасност и
заштитата на животната средина.
Воведување на ефикасен механизам на социјална заштита од енергетска сиромаштија.
Регулираните цени на сите видови енергија да обезбедат покривање на реалните трошоци на регулираните енергетски претпријатија,
како и соодветен поврат на капиталот.
Нови електроенергетски капацитети
Република Македонија мора итно да започне со изградба на крупни производствени електроенергетски објекти.
Државата мора да ги создаде условите,
да ги дефинира насоките и
да учествува во финансирање на изградбата.
Принципите врз кои ќе се спроведува програмата на новата Влада за изградба на нови електроенергетски капацитети се следните:
Програмата се базира строго врз економски принципи.
Во првата година од мандатот на новата Влада ќе се изработи техничка документација за објектите што се можни кандидати за развојот на електроенергетскиот систем.
Ќе продолжи започнатата ревитализација на постојните хидро и термообјекти, но не како досега, туку само таму каде пресметките ќе покажат дека има енергетско економска оправданост.
Ќе се извршат мерења на протоците на вода на потенцијалните места за изградба на мали хидроцентрали.
Прв приоритет и предност ќе се даде на искористување на енергијата на речните текови, во прв ред на Вардарска долина.
Со изградба на обновливи извори на енергија ќе започне процесот на исполнување на обврските од европските директиви за учество на обновливата енергија во износ од 20% до 2020 година.
Ќе се направи катастар на можни ветерни и соларни електрични централи и
ќе се постават мерни станици за собирање на податоци.
Државата ќе субвенционира или даночно ослободува заинтересирани мали потрошувачи кои користат соларна енергија за нискотемпературни цели (топла вода, греење и сл.).
Особено внимание ќе се посвети на термоелектраните на фосилно гориво со површински коп,
ќе се изработи опсежна студија за алокација на потенцијални вишоци на енергија во нашето непосредно и подалечно соседство.
Ќе се разгледаат можностите за коинвестирање во нуклеарна електрана заедно со другa(и) земја(и).
Програмата се базира на изградба на добри интерконективни врски за преземање на енергија од енергетски центри со потенцијални вишоци на енергија.
Се дава предност на енергетски проекти кои се базираат врз директно користење на енергијата на природниот гас и
на проекти за производство на електрична енергија со користење на природен гас.
За стабилна и сигурна енергетска иднина на Република Македонија новата Влада:
Ќе направи докапитализација на АД ЕЛЕМ до 49%.
Со докапитализацијата на АД ЕЛЕМ до 49% ќе се добијат финансиски средства што ќе се вложат во зголемување на постоечката инсталирана моќност на компанијата за околу 60% во период од околу 10 години, со што ќе се создадат предуслови домашното производство во целост да ги покрива домашните потреби од електрична енергија.
Докапитализацијата преку продажба на 49% од реално проценетиот капитал на компанијата ќе се изврши преку јавен оглас во целосно транспарентна постапка.
Очекуваното време за реализација на целокупниот процес на докапитализација на АД ЕЛЕМ до 49% е околу 3 години.
Ќе отпочне инвестиционен циклус во производството на електрична енергија
Новата Влада ќе влезе во бескомпромисна битка за зголемување на домашното производство на електрична енергија.
Одредени се приоритетните проекти.
Отпочнувањето и динамиката на нивна реализација зависат од расположливите финансиски средства.
Прв проект:
Изградба на нова гасна електрана ТЕ-ТО Куманово - нова комбинирана когенеративна електрана со инсталирана моќност од 300 MW електрична моќност
и до околу 150 MW топлинска моќност, со производство на околу 24% од сегашните потреби на Македонија од електрична енергија.
Средствата ќе се обезбедат на следниот начин:
50% сопствени средства на државата или кредити и 50% средства на приватни странски или домашни инвеститори.
Изградбата на термоелектраната ќе заврши околу 4 години по формирањето на новата Влада.
Втор проект:
Изградба на нова термоелектрана ТЕЦ Неготино со јаглен како погонско гориво и
со инсталирана моќност од 300 MW,
со годишно производство на околу 24% од сегашните потреби на Македонија од електрична енергија.
Изградбата на термоелектраната ќе заврши околу 8 години по формирањето на новата Влада.
За обезбедување на јаглен ќе се направи техно-економска анализа на оправданоста од инвестиција во нов рудник кај месноста Тимјаничка Цуцка кај Неготино, каде што се проценува дека има околу 200 милиони тони јаглен, со калорична вредност повисока од јагленот што сега се ископува во рудникот Суводол.
Овие количества се доволни за преку 80 години работа на новата ТЕЦ Неготино.
За изградба на нова термоелектрана и евентуалното отворање на рудникот се потребни околу 600 милиони евра, од кои 50% би се обезбедиле од сопствени средства на државата или кредити и 50% средства на приватни странски или домашни инвеститори.
Постоечката ТЕЦ Неготино ќе остане на погонско гориво мазут, и ќе служи како ладна резерва во електроенергетскиот систем на РМ.
Опција за II проект:
Пред да се пристапи кон изградба на новата термоелектрана ТЕЦ Неготино, ќе се испитаат можностите и техно-економските услови за вклучување на Република Македонија во проектот за изградба на нуклеарната електрана Белене, Бугарија.
Трет проект:
Изградба на хидроелектрана Чебрен и
хидроелектрана Галиште, но со реални параметри и како домашен проект со доминантно учество на државата и со странски кредити!
Ќе се измени постојниот проект, кој предвидува браната на ХЕЦ Чебрен да биде висока 192,50 метри, затоа што за хидролошките параметри во постојниот проект неоправдано се усвоени превисоки вредности, со што проектот се прави прескап и економски неисплатлив.
За очекување е реалните техно-економски исплатливи ХЕЦ Чебрен и ХЕЦ Галиште да имаат околу 300 MW вкупно инсталирана моќност, со просечно годишно производство од околу 3% од сегашните потреби на Македонија од електрична енергија.
Вкупно потребните инвестиции се очекува да бидат околу 300 милиони евра, од кои 50% би биле од сопствени средства на државата или кредити и 50% средства на приватни странски, или домашни инвеститори.
Изградбата на хидроелектраните ќе заврши околу 8 години по формирање на новата Влада.
Четврт проект:
Проектот Вардарска долина (со вкупно 12 хидроелектрани) бара изместување на околу 80 km од железничката линија Скопје-Солун, што значајно ја зголемува висината на инвестицијата и го прави проектот економски неисплатлив.
Односот на вкупно потребните средства за вложување (околу 1,4 милијарди евра) и инсталираната моќност (325 MW)доведува до исклучително долг период на поврат на вложените средства.
Со оглед што проектот Вардарска долина е скап проект, тој ќе биде осмислен така што ќе се идентификуваат и другите потенцијални инвеститори (во земјоделството, обезбедувањето на вода за пиење и за наводнување итн.).
Предвидуваме нов модел на реализација на овој проект.
Во првата фаза, во период од околу 10 години, со инвестиција од околу 400 милиони евра (50% сопствени средства на државата или кредити и 50% средства на приватни странски или домашни инвеститори), ќе се изградат 8 од 12-те планирани хидроелектрани: ХЕ Бабуна, ХЕ Згрополци, ХЕ Градско, ХЕ Кукуричани, ХЕ Дуброво, ХЕ Д. Капија, ХЕ Милетково, ХЕ Гевгелија.
Овие 8 хидроелектрани ќе обезбедат просечно годишно производство од околу 6% од сегашните потреби на Македонија.
Петти проект:
Изградба на нова хидроелектрана Бошков мост, кој ќе се гради како домашна инвестиција на АД ЕЛЕМ.
ХЕЦ Бошков мост ќе има вкупна инсталирана номинална моќност од околу 70 MW, и ќе произведува просечно годишно околу 1,5% од сегашните потреби на Македонија од електрична енергија.
Изградбата на објектот ќе трае околу 6 години и вкупно ќе чини околу 85 милиони евра.
Нашиот план е во период од околу 10 години во изградба на нови производствени електро енергетски објекти да се вложат вкупно околу една милијарда и шестотини милиони евра (околу 840 милиони евра државни средства или кредити и околу 760 милиони евра од приватни странски или домашни инвеститори).
Новите капацитети ќе произведат околу 60% од сегашните потреби на Македонија од електрична енергија.
Со оглед дека во моментов просечно околу 30% од вкупните потреби на Македонија од електрична енергија се увезуваат, а во наредните 10 години се очекува потребите да пораснат за околу 25%, со новоизградените капацитети целосно ќе се елиминира потребата од увоз на електрична енергија, дури и без да се земат предвид ефектите од мерките за зголемување на енергетската ефикасност.
Со изградбата на новите производни капацитети и со имплементација на мерките за зголемување на енергетската ефикасност, Македонија од значаен увозник, ќе стане извозник на електрична енергија.
Нови рударски капацитети
Отворање на рудник во Мариовскиот јагленов базен каде се проценува дека има околу 120 милиони тони јаглен со калорична вредност повисока од јагленот што сега се ископува за РЕК „Битола“ од рудникот „Суводол“.
Овие количества на јаглен се доволни за околу 20 години работа на РЕК Битола.
Цената на јагленот добиен од овој рудник е доста пониска од цената на јаглен со ист квалитет кој би се увезувал.
Оптималните капацитети на рудникот би се постигнале за 6 години.
Потребните 120 милиони евра, ќе се обезбедат на следниот начин: 50% сопствени средства на државата или кредити и 50% средства на приватни странски, или домашни инвеститори.
Инвестицијата е техно-економски оправдана затоа што количеството на јаглен во ова наоѓалиште од околу 120 милиони тони има сегашна пазарна цена од неколку милијарди евра.
АД ЕЛЕМ ќе продолжи со инвестициите во нови рударски капацитети за задоволување на потребите од јаглен во РЕК Битола и РЕК Осломеј.
Нови површински копови Брод-Гнеотино и
јамски копови во Брод-Гнеотино и Живојно за потребите од јаглен за РЕК Битола и
нов рудник со површински коп на локалитетот Поповјани за РЕК „Осломеј“.411
Нови електропреносни капацитети
Постојните интерконективни преносни капацитети треба да се зголемат.
Притоа, мора да се има предвид дека за градба на електропреносен капацитет потребно е да се заинтересирани, и согласни да влезат во инвестиционен циклус на градба двете соседни земји.
Новата Влада:
Ќе продолжи со градба на интерконективни капацитети со соседните земји.
Ќе се пристапи кон зајакнување на преносните капацитети кон Република Косово каде се очекува градба на големи термо блокови кои ќе мораат некаде да ја пласираат својата енергија и ќе го променат досегашниот воспоставен технички тек на енергијата.
Ќе покрене интерконективно поврзување и со Република Албанија со цел да може да внесува хидроенергија која преовладува во Албанија, и
истовремено да продава базна енергија од своите термоелектрани.
Како приоритет за инвестирање во електропреносниот систем ќе биде создавање на енергетски прстен што опфаќа:
Изградба на високонапонски 400 kV интерконекциски далекувод Штип - Ниш,
Реконструкција на постојниот далекувод Скопје - Косово Поле од 220 kV на 400 kV
Изградба на 400 kV далекувод кон Албанија и понатаму кабловска врска кон Италија.
Енергетска ефикасност
Енергетската ефикасност е темел на економскиот развој и
заштитата на животната средина.
Домаќинствата во Република Македонија имаат висока просечна месечна потрошувачка на електрична нергија од околу 480 kWh месечно.
Просекот на земјите од Европската унија е значајно помал (360 KWh по семејство месечно).
Повисоката потрошувачка на електрична енергија во нашата земја се должи на:
Цената на електричната енергија.
Електричната енергија во голема мера се користи за загревање на домовите во зимските месеци.
Недостапноста на природниот гас во домаќинствата и непостоењето на развиена дистрибутивна мрежа за природен гас.
Лошата термичка изолација на станбените објекти.
Високата цена на уредите за домаќинствата кои се карактеризираат со висока енергетска ефикасност.
Високата цена на уредите за искористување на фотоволтаичната и енергијата од ветер.
Високата цена на уредите за домаќинство со висок степен на енергетска ефикасност.
Високата цена на изолациони материјали во градежништвото.
Македонскиот индустриски сектор се карактеризира со висока енергетска интензивност.
Не постои регулатива во поглед на енергетската ефикасност при градба на нови и реконструкција на постоечки згради.
Речиси и да не постои енергетска санација на постоечкиот фонд на згради.
Новата Влада ќе ги преземе следните мерки:
Целосен надзор и анализа на потрошувачката на електрична енергија за секоја индустриска гранка.
Замена на енергетски неефикасните електрични уреди во домаќинствата и индустријата со уреди кои имаат висок степен на енергетска ефикасност.
Подобрување на термичката изолација во станбените и индустриските објекти.
Намалување на даночните и царинските оптоварувања на енергетски ефикасната опрема, машини и уреди.
Подобрување на енергетската ефикасност во училишта, градинки, пензионерски и домови за стари лица со средства целосно обезбедени од Буџетот на РМ.
Изработка на Подзаконски акти релевантни за непречена примена на законите кои се однесуваат на областа енергетска ефикасност.
Едукација на одговорните лица во државата задолжени за контрола на објектите што се предмет на новоградба или санација.
Помош за централизиран надзор на ЗЕЛС во следење на состојбата со енергетската ефикасност на постоечкиот фонд на згради од категорија над 1 000 m2.
Стимулација за поинтензивна употреба на материјали, системи, опрема и други елементи кои влијаат на позитивна енергетска ефикасност, со намалување на давачките.
Воспоставување на систем за овластување на независни правни и физички лица за издавање сертификат (енергетски пасош).
Државата ќе го стимулира прозводството на материјали за градба кои ја подобруваат енергетската ефикасност.
Државата ќе организира и спроведе широка акција за замена на уличното осветлување со нови светилки со мала потрошувачка.
Обновливи извори на енергија
Република Македонија има национална определба за промовирање на искористувањето на обновливите извори на енергија, со цел да ги исполни своите меѓународни обврски - во 2020-та година околу 20% од вкупната употребена крајна енергија да се добива од обновливи извори на енергија.
Притоа, неколку клучни проблеми мора да бидат земени предвид:
Потребен е план за постигнување на националните цели за поттикнување на употреба на обновливите извори на енергија.
Техничката способност на електроенергетскиот систем.
Покривањето на дополнителните трошоци што произлегуваат од поттикнување на употребата на обновливите извори на енергија.
Новата Влада ќе ги преземе следните мерки:
Поедноставување на постапките и процедурите за реализација на проектите поврзани со обновливите извори.
Воведување на feed-in тарифи за електрична енергија произведена од геотермална енергија.
Воведување на feed-in тарифи за производство на енергија од високо ефикасни енергетски постројки со лимитиран производен капацитет.
Воведување на feed-in тарифи за т.н off-grid фотоволтаични системи, односно фотоволтаични системи кои не се поврзани на дистрибутивната мрежа,
Изработка на студија за искористување на биомасата во земјоделските региони во Македонија.
Стимулирање за користење на отпад (ѓубре, топли гасови, топол воздух итн) за производство на електрична енергија и /или греење.
Сончева енергија
Со сончева енергија од просечни 4 KWh по квадратен метар површина и просечно над 270 сончеви денови во годината, Македонија има огромен потенцијал за искористување на сончевата енергија и во индивидуална режија, и за комерцијални цели.
За споредба, македонскиот потенцијал, е речиси двојно повисок од Германија и Холандија, 3 до 4 пати од скандинавските земји, а сите тие имаат далеку поголема искористеност на сончевата енергија.
Во просек, 20% од домаќинствата во овие земји имаат сончеви колектори.
Кај нас, проценките се дека помалку од 1% од домаќинствата имаат сончеви колектори.
За поголемо користење на сончевата енергија новата Влада:
Ќе го поттикне користењето на сончевата енергија од страна на семејствата.
Притоа, ќе субвенционираме дел од вкупната потребна инвестиција за основен систем.
Ќе ја врати цената за откуп на произведената електрична енергија од користење на соларна енергија на нивото пред последното намалување.
Ќе го елиминира постојното ограничување од 8 мегавати за дозволениот инсталиран откуп за производство на електрична енергија од сончева енергија и ограничувањето од 1 мегават за поединечен инвеститор.
Ќе ги испитаме можностите за изградба на соларни фарми за производство на електрична енергија во јужните делови од државата, каде просечното сончево зрачење е над 5 KWh по метар квадратен.
Енергија од ветер
Нашата земја нема толку голем потенцијал за искористување на енергијата од ветер како што е тоа случај со енергијата од сонце.
Ќе го испитаме потенцијалот на повеќе локации на ридовите по текот на реката Вардар во делот меѓу Кавадарци и Гевгелија, и во Југоисточна Македонија, каде претпоставената средна брзина на ветрот достигнува 7-7,5 m/ s на 500-800 м.н.в.
Со оглед на тоа што апсорпциониот капацитет на електроенергетскиот систем е од огромно значење за интегрирање на ветерната енергија, ќе биде изработена детална техничка студија на апсорпциониот капацитет на нашиот електроенергетски систем.
Енергија од биомаса
Биомасата е специфичен извор на производство на енергија од отпадно дрво, од биогорива и отпад.
Се проценува дека годишно можат да се добијат околу 130.000 тони отпадно дрво, од кое може да се произведат околу 14% од вкупните просечни годишни потреби од електрична енергија на Македонија.
Производството на енергија од биогорива и отпад е привлечно заради олеснетото финансирање на вакви проекти поради глобалните тенденции за намалување на емисиите на CO2 и заштитата на животната средина.
Ќе биде изработена студија за можни локации за изградба на термоелектрани на биомаса.
Ќе се направи анализа на отпадот во депониите во нашата земја, корисните количини и потенцијалот за изградба на електроенергетски објекти.
Геотермална енергија
Геотермалните води веќе неколку децении се користат за производство на топлинска енергија (делумно централно греење во Кочани, земјоделски геотермални проекти во Гевгелија и Виница и проект за хотел Цар Самоил во Банско).
Геотермалните ресурси можат да имаат потенцијал за зголемена употреба во земјоделското производство,
но нивниот економски потенцијал за користење на централно греење е ограничен.
Потребни се натамошни истражувања за поцелосно искористување на потенцијалот.
Нафта и нафтени деривати
Во секторот за нафта и нафтени деривати новата Влада ќе се залага за:
Формирање на независна лабораторија за нафтени деривати, што ќе врши надзор и контрола на квалитетот на горивата што се продаваат на македонскиот пазар.
Зголемување на резервоарските капацитети во Македонија заради нестабилните светски цени на суровата нафта.
Зголемување на бројот на бензински пумпни станици и нивно порамномерно распоредување на целата територија на Македонија.
Целосно задоволување на сите важечки стандарди за заштита на околината.
Природен гас
Најголемиот дел од гасната инфраструктура во државата е изграден во периодот од 1993-та до 1997-ма година.
И покрај големите предности, овој енергенс не најде поголема примена, така што во Македонија практично не постои дистрибутивна гасоводна мрежа, и природниот гас не се користи во домаќинствата.
Единствени општини во кои се развива дистрибутивната мрежа за природен гас се Струмица и Куманово.
Во развиените земји на ЕУ потрошувачката на природниот гас е во непрекинат пораст и се користи од 40% од домаќинствата.
Новата Влада ќе започне:
Изградба на нова гасна електрана ТЕ-ТО Kуманово и
развој на дистрибутивна гасоводна мрежа со затворање на гасниот прстен во Скопје и Куманово.
Ќе се изгради нова компресорска станица на почеток на постојниот магистрален гасовод.
Интегрирање на енергетскиот сектор на Република Македонија во регионалниот и европскиот пазар на природен гас преку вклучување на Македонија во проектот за изградба на гасоводот „Јужен ток”.
Изградба на магистрален гасовод Петрич-Струмица во должина од околу 40 km, кој најмногу би се користел во земјоделството.
Во долгорочната стратегија за развој на гасоводниот систем на Република Македонија новата Влада ќе ги анализира техно-економските параметри на следните проекти:
Изградба на магистрален гасовод од Клечевце до Неготино во должина од 100 km и пресметковна вредност околу 20 милиони евра.
Попатно на овој магистрален вод, со доизградба на разводни гасоводи, ќе се приклучат 8 градови (Велес, Штип, Кочани, Св. Николе, Неготино...).
Изградба на магистрален гасовод од Скопје преку Тетово и Гостивар до Дебар, во должина од 158 km, со крак кон Кичево во должина од 33 km, со пресметковна вредност од околу 28 милиони евра.
Доизградба на гасоводниот прстен околу централното подрачје на градот Скопје во должина од 14 km со пресметковна вредност од околу 4 милиони евра, со што ќе се овозможи изградба на дистрибутивни мрежи за потребите на домаќинствата.
Изградба на мали и големи когенеративни централи на природен гас кои во Република Македонија ќе овозможат совладување на недостатокот од електрична енергија.
Изградба на магистрален гасовод од Петрич до Охрид, во вкупна должина од 300 km, и пресметковна вредност од околу 70 милиони евра.
Попатно на овој гасовод би се поврзале 7 градови (Струмица, Валандово, Гевгелија, Битола, Ресен, Охрид, Стуга).
Република Македонија има можност да се снабдува со природен гас преку течниот природен гас (ТПГ), преку влезови кои ќе се градат во пристаништата во соседните земји.
Населените места покрај кои нема да помине магистралниот гасовод ќе се гасифицираат со моделот на компресирање, транспорт и декомпресирање на природен гас (“virtual pipeline“).
Социјална заштита од енергетска сиромаштија
Поради објективната неможност да ги покријат своите месечни трошоци за потрошената електрична енергија, голем број на домаќинства не ги плаќаат своите месечни сметки за испорачана електрична енергија.
Новата Влада ќе подготви посебен Закон за социјална заштита од енергетска сиромаштија, со кој ќе бидат опфатени следниве домаќинства:
Домаќинства кои добиваат постојана социјална парична помош согласно закон.
Домаќинства во кои нема ниту еден вработен, кои не се корисници на постојана социјална парична помош и немаат друг извор на приходи.
Домаќинства кои имаат невработено лице, корисник на паричен надоместок од Агенцијата за вработување, кој е во висина на социјална парична помош и истиот е единствен приход на домаќинството.
Домаќинства со повеќе од два члена во кои има еден пензионер што добива минимална пензија што е единствен приход на домаќинството.
Домаќинства со повеќе од два члена во кои има само еден вработен со минимална плата, чиј износ се движи во висина на постојана социјална парична помош и нема други приходи во омаќинството.
На домаќинствата кои ги исполнуваат критериумите за социјална заштита од енергетска сиромаштија ќе им се покриваат трошоците за потрошувачка на електрична енергија од 300 kWh, што претставува потрошувачка на електрична енергија која ги задоволува основните потреби.
Транспорт
Транспортот е крвотокот на економијата.
Сите ја истакнуваат важноста на добрата инфраструктура, бидејќи таа е предуслов за брз и ефикасен превоз на луѓе и производи.
Имајќи ја предвид географската местоположба на Република Македонија, транспортот има потенцијал кој дополнително може да ја раздвижи македонската економија и
да придонесе за нови инвестиции и
отворање на нови работни места.
Патна инфраструктура и сообраќај
Во врска со патната инфраструктура, новата Влада:
Ќе ги продолжи и доврши сите проекти кои се започнати, а за кои се склучени договори за финансирање со кредити од странство.
Ќе подготви и започне со реализација на долгорочна стратегија за развој на патната инфраструктура на територијата на цела Република Македонија.
Новата Влада ќе се фокусира на:
Поврзување со автопатишта со сите соседни земји.
Изградба и обновување на 200 километри магистрални патишта.
Изградба и обновување на 500 километри локални патишта.
Ќе ја преиспита и ќе ја информира јавноста за финансиската конструкција на проектот на досегашната Влада за давање на патните правци под концесија.
Во зависност од наодите за финансиската исплатливост на давањето на патните правци под концесија ќе биде одлучено дали проектот ќе продолжи со давање на патните правци под концесија или
државата ќе ја преземе контролата на процесот, со обезбедување на финансирање од долгорочен кредит од странство со поволни услови и со избор на градежни фирми – изведувачи.
Ќе изготви студија и ќе започне со реализација на проектот „ Македонија без кал“.
Со овој проект ќе се овозможи инфраструктурно поврзување и овозможување на нормален живот во малите рурални места.
Конкретното користење на средства на терен, во самите рурални места, ќе се врши во координација со тамошните жители.
Реализацијата на овој проект многу ќе влијае за подобрување на основните животни услови во селата и
за намалување на одливот на луѓе од тие средини.
Во врска со патниот сообраќај, новата Влада:
Ќе преземе активности за намалување на цената на зелениот картон.
Ќе воведе систем на електронска наплата на патарини.
Ќе разгледа до каде е дојдена работата во однос на дефинирање, проектирање, изградба и експлоатација на мултимодални транспортни терминали.
Овие терминали претставуваат воспоставување на логистички поврзан систем кој користи два или повеќе видови на транспорт под една тарифа.
На пример, можноста за поврзување на Република Македонија и Република Албанија со железничка пруга помеѓу Струга и Прењас, со должина од околу 10 километри, и за изградба на мултимодален јазол во Струга.
Со тоа би се овозможило мултимодално поврзување со пристаништето во Драч.
Во воздушниот сообраќај, новата Влада:
Ќе започне активности за проектирање, изградба, адаптација и опремување на пет хелиодроми и
три хидродроми на територијата на Република Македонија, наменети за посебни потреби.
Ќе преземе активности за изготвување на национална стратегија за развој на воздушниот сообраќај во Република Македонија, која ќе го опфати долгорочниот развој на сите функционал ни елементи на воздушниот сообраќајно-транспортен систем во државата.
Во водениот сообраќај, новата Влада:
Ќе направи трансформација, реорганизација и правно редефинирање на Капетанијата на пристаништата, со неопходно техничко, технолошко, инфраструктурно и кадровско опремување и осовременување.
Ќе изврши комплетно сообраќајно обележување на пловните патишта на водните површини на територијата на Република Македонија.
Целта е да се подигне нивото на безбедност во водениот сообраќај.
Во железничкиот сообраќај, новата Влада:
Ќе изготви нова национална стратегија за уредување, унапредување и развој на железничкиот сообраќај, во согласност со Меѓународната унија на железници и ЕУ, со одредбите од Законот за железнички систем, Законот за сигурност и Законот за интероперабилност.
Ќе започне со ремонт, инвестиционо и тековно одржување на железничките пруги, преку осигурување со сигнално-сигурносни уреди и подобрување на безбедноста на патните премини на железничката пруга Прилеп - Битола, на патниот премин Радуша на железничката пруга Кичево - Ѓорче Петров, осигурување со сигнално-сигурносни уреди на железничките станици Ѓорче Петров и Волково.
Ќе преземе активности за мрежно-комуникациско и информатичко поврзување на станиците во единствен современ комуникациски систем.
Ќе започне со активности за реконструкција на железничката пруга на коридорот 10 и 10д Велес - Згрополци - Демир Капија, и
на железничката пруга Битола - Кременица.
Тоа вклучува реконструкција и рехабилитација на постоечките објекти и инфраструктура за минимална брзина од 100 км на час.
Ова е долгорочен проект.
Ќе иницира набавка на нови и
модернизација и технолошко осовременување на постоечките влечни и влечени средства (локомотиви, електро-моторни гарнитури, товарни и патнички вагони).
3. Животна средина
Одржувањето на висок квалитет на животната средина е наша обврска кон идните генерации.
Во тој поглед какви било импровизации едноставно не се дозволени.
Новата Влада ќе преземе решителна акција за заштита на животната средина и за нејзино подобрување.
Истовремено, континуирано ќе ги анализираме и користиме можностите за развивање на т.н „зелени индустрии“, како стратешка одлука за постигнување долгорочно одржлив економски развој.
Во поглед на организацијата на активностите, новата Влада:
Ќе го реорганизира надлежното министерство и ќе ги зајакне неговите капацитети во однос на искористувањето на расположливите фондови во Европската Унија.
Ќе ја испита потребата од основање на Агенција за одржлив развој, која би управувала со основните медиуми на животната средина (водата, отпадот и природата).
Новата Влада ќе преземе активности за елиминирање на штетните последици за здравјето на граѓаните од загадувања на животната средина.
За таа цел:
Ќе ја испита тековната состојба со присуството на тешки метали во област што е во рамки на регионот на ХС Злетовица.
Согласно наодите, ќе бидат преземени потребните мерки за да се сочува здравјето на граѓаните во Источна Македонија.
За да се зачува квалитетот на животната средина, како основен услов за здрав живот, новата Влада стриктно ќе го реализира правилото дека секој загадувач надоместува за штетите што ги прави.
Ќе реализираме проект „Чиста Македонија“.
Тоа значи дека висок приоритет ќе биде даден на воведување на интегрално управување со отпадот.
Градењето на нови современи регионални капацитети, центри за рециклирање и селектирање на отпадот ќе овозможи и отворање на нови работни места.
Ќе го подигнеме квалитетот на управување со водите преку изградба на филтер-станици, изградба на нова современа инфраструктура, колекторски системи, станици за третирање и рециклирање на отпадните води.
Новата Влада ќе ги следи практиките во земјите-членки на ЕУ за користење на принципот на јавно-приватно партнерство во сите сегменти од заштитата на животната средина - отпадот, водите, воздухот, биодиверзитетот.
Тоа ќе овозможи изградба на нова и современа еколошка инфраструктура.
Достоинствен третман за бездомните кучиња.
Новата Влада ќе го реши проблемот со прекумерната бројност на бездомни кучиња преку спроведување на бесплатна стерилизација или кастрација по принципот залови – стерилизирај – врати, измени и дополнување на Законот за заштита и благосостојба на животните, согласно најдобрите практики од европската легислатива во однос на регистрацијата на сите миленици, едукација на населението за стимулирање одговорна сопственост кај граѓаните, обврзна бесплатна стерилизација или кастрација, кампања за вдомување на миленици и сл.
СТРАНСКИ ДИРЕКТНИ ИНВЕСТИЦИИ
Глобалната трка по странски инвестиции не е случајна.
Јасно е дека за отворање на нови работни места е потребен капитал, од домашни или странски извори.
Притоа, странските директни инвестиции имаат одредени предности, бидејќи покрај парите носат и технологија, знаење, често и обезбеден пазар за новото производство.
Странските инвеститори анализираат низа фактори пред да се одлучат за инвестирање во некоја земја.
Многумина мислат дека фактот што нашата земја е мала ги обесхрабрува инвеститорите.
Не треба да бидеме оптоварени со тоа.
Пример е банкарството.
Во македонскиот банкарски сектор влегоа светски познати банкарски брендови, иако пазарот е мал и има голема конкуренција.
Битен е квалитетот на регулативата и на надлежните институции.
Во изминатите години, наспроти сета помпа и потрошени пари, бевме сведоци на катастрофално лоши остварувања во поглед на приливот на странски инвестиции во земјата.
Најпоразително е сознанието дека странски директни инвестиции има, доаѓаат во регионот, но не доаѓаат во нашата земја.
Новата Влада ќе преземе конкретни и осмислени чекори за привлекување на странски директни инвестиции.
Притоа, активностите ќе бидат поделени на случувања во земјата и случувања на меѓународен план.
На домашен план, новата Влада:
Ќе води сеопфатни политики што ќе резултираат со повисоки стапки на економски раст.
Нема подобра покана за странските инвеститори од сознанието дека една земја брзо расте и дека растот ќе продолжи во иднина.
Ќе презема низа мерки за остварување на високи стапки на раст на домашните инвестиции.
Странски инвеститор не оди во земја во која доволно не инвестираат домашните инвеститори, тоа е сигнал дека нешто не е во ред.
Суштински ќе го подобри амбиентот, меѓу другото зголемувајќи ја ефикасноста и независноста на судството и
ефикасноста на јавната администрација.
Ќе ја подобрува регулативата за да ја усогласи што побрзо и што повеќе со европската.
Со тоа ќе ја зголеми привлечноста за инвестирање во нашата земја, бидејќи странските инвеститори ќе имаат значително пониски трошоци за да го прилагодат своето работење на овој пазар на нашите локални прописи.
Комплетно ќе го промени концептот на привлекување странски инвестиции.
Постојниот систем на економски промотори ќе биде целосно напуштен, бидејќи е скап и не даде резултати.
Наместо тоа, ќе се воведе концептот на економска дипломатија и
ќе се искористат искуствата на успешните земји.
Во новиот концепт ќе бидат редефинирани местото и улогата на Министерството за надворешни работи.
Делувањето ќе биде дефинирано во Стратегија за економска дипломатија, која ќе биде усогласена со основните правци на стратегијата за економски развој.
Фокусот во пристапувањето кон странските инвеститори ќе биде на привлекување на технологии и знаења кои на краток рок не можеме сами да ги усвоиме.
На меѓународен план, новата Влада:
Ќе има активен однос кон обезбедувањето влез на нашата земја во НАТО.
Искуствата на другите земји покажаа дека влезот на една земја во НАТО значително го поттикнува интересот на странските инвеститори за инвестирање на таа земја.
Ќе има активен однос во поглед на почетокот на преговорите за членство во ЕУ.
Тоа ќе го забрза процесот на интегрирање на Република Македонија во европското семејство и
влезот на европските инвеститори во македонската економија.
Ќе воспостави механизми за подигање на односите со дијаспората на квалитативно повисоко ниво.
Заедно ќе се бараат механизми за поголемо искористување на големи от потенцијал на дијаспората за помош во процесот на привлекување странски инвеститори.
Ќе посвети поголемо внимание на движењата во регионот.
Исклучително висок приоритет ќе даде на растечкото присуство во регионот на инвеститори од земји во подем од други континенти.
Ќе се испитаат можностите странските инвеститори од тие земји да преселат дел од производството во Република Македонија и
да ја користат нашата земја како база за производство кое би се извезувало во земјите од ЕУ.
Ќе посвети поголемо внимание на можностите за регионално поврзување особено со земјите од поранешна Југославија.
Ќе се поттикне привлекувањето странски инвеститори од тие земји, имајќи предвид дека минатото дава поволна стартна точка во тој поглед.
ПАЗАР НА РАБОТНА СИЛА
Отворање на нови работни места
Секој има право на работа.
Работата овозможува човекот да може да се вклучи во општествениот  живот и да го сочува достоинството.
Република Македонија се соочува со огромна невработеност.
Последиците се катастрофални, една од нив е рекордната сиромаштија на населението.
Невработеноста, како клучен економски и социјален проблем, треба да се реши со отворање на нови работни места во приватниот сектор.
Но, тоа нема да се случи само од себе.
Затоа, неопходно е владата да биде активна и да презема решителни чекори.
Политика на вработување
Новата Влада ќе ги има следните приоритетни цели на политиката на вработување:
Зголемување на бројот на вработени за повеќе десетици илјади лица во период од 4 години.
Обезбедување на работа која е соодветно и фер платена и
која овозможува вклучување на вработените во системите за социјално осигурување (пензиско, здравствено и слично).
Обезбедување на работа која овозможува усогласеност на професионалниот живот со семејниот.
Зголемување на вклученоста во пазарот на труд и на ранливите групи на граѓани.
За остварување на овие цели, новата Влада ќе ги стави во функција сите политички, правни и економски инструменти на државата, а пред сe ќе обезбедиме координирано дејствување на макроекономските политики со секторските политики (индустриска, аграрна, регионална, политика на поттикнување на малите и средните претпријатија, политика на образование/ обука и социјална политика).
Политиката на вработување што ќе ја реализира новата Влада се темели на пет елементи:
ЕУ можности.
Политика за побрз економски раст.
Поттикнување на вработувањето.
Фер и добро платена работа.
Социјално партнерство.
1. ЕУ можности
Финансиски можности како земја кандидат на ЕУ
Од европските ИПА фондови, за периодот 2007-2013 година на нашата земја и стојат на располагање неповратни средства во износ од 55 милиони евра.
Овие средства се наменети за финансирање на проекти во четири приоритетни области:
поттикнување на вработувањето,
подобро образование и обука,
вклучување на ранливи групи на пазарот на трудот и
техничка помош како подготовка на Република Македонија за вклучување и користење на средства од Европскиот социјален фонд.
Досега нашата земја сe уште нема конкретни ефекти од наменетите ЕУ фондови за економски и социјален развој.
Во моментот, степенот на искористеност на средствата е незначителен, што се должи на немањето на конкретни проекти од страна на актуелната власт, како и доцнењето со создавање на соодветен и обучен кадар за нивна подготовка и реализација.
Како дел од проектите кои Владата на СДСМ ќе ги реализира со поддршка од фондовите на ЕУ за економски и социјален развој во периодот 2011 – 2015 година, издвојуваме:
Формирање на месни центри за активирање на долгорочно невработени, преку различи видови на социјална работа.
Преку мрежа на месни центри, ќе се поттикнува активноста на долгорочно невработените.
Во овие центри, под менторство на обучени лица, долгорочно невработените ќе поминат основни програми за квалификација и
ќе се ангажираат секојдневно во извршување на различни видови на платена социјална работа (помош на постари лица, работа на комунални проекти и сл.).
Целта на проектот е активирање на долгорочно невработените лица, со што значително ќе се зголемат нивните можности за (повторно) вработување.
Месните центри за активирање ќе понудат постојан дневен ангажман на долгорочно невработените и
целосна практична и финансиска поддршка до (повторно) вработување.
Истовремени, месните центри, преку систем на поврзување со Агенцијата за вработување, ќе им помогнат на невработените при редовната регистрација и остварување на правата од невработеност (паричен надомест, здравствена заштита и сл.).
Развивање на специфични вештини кај долгорочно невработени лица:
обука за медицински персонал,
домашни негуватели/ ки и
останати вршители на социјални услуги.
Овој проект се надоврзува на претходниот, со специфичен пристап кон преквалификација на долгорочно невработени во дејностите на здравствена и социјална заштита.
Воведување на систем за постојана обука и преквалификација на вработени, со цел задржување на постојни работни места.
Проектот предвидува организација на специфични програми за обука и преквалификација на вработени работници, според потребите на работодавачот.
Целта на проектот е задржување на веќе постојните работни места и
намалување на ризикот од отпуштање.
Директна парична помош и поддршка преку обука за повторно активирање на млади мајки на пазарот на труд.
Проектот предвидува поддршка на младите мајки за повторно интегрирање на пазарот на труд/ вработување.
Покрај финансиската поддршка за работодавците, младите мајки ќе можат да користат и различни програми за обука и доквалификација, со цел зајакнување на сопствените вештини.
Програма за менторство од поголеми компании во развој на бизнис и отворање на нови работни места за новоформирани и претпријатија во фаза на развој.
Програмата за менторство на поголеми компании за новоформирани претпријатија подразбира платформа за директен пренос на искуство и добра практика, со поддршка на проектот/ Владата.
Во рамки на менторството, постојните компании ќе овозможат и практична работа/ искуство за нововработени од новите претпријатија, со цел зајакнување на нивните вештини.
Дополнително, програмата за менторство ќе ја користат и претпријатија кои се во фаза на реализација на планови за проширување, т.е. отворање на нови работни места.
Практична работа за млади лица и за невработени со стекнати нови вештини.
Проектот предвидува воведување на програми за практична работа на млади лица, како и за невработени со стекнати нови вештини.
Целта на практичната работа е развивање на практични вештини, со кои се зголемуваат можностите за вработување на овие категории на невработени.
Финансиска и друга практична поддршка за мобилност на трудот.
Проектот предвидува намалување на невработеноста, преку поттикнување на движењето на работната сила.
Конкретно, во рамки на проектот ќе се доделат финансиски средства на невработените кои ќе најдат ново работно место во место оддалечено од местото на живеење (поголема урбана заедница).
Проектот ќе обезбеди и дополнителна поддршка, во вид на обука и преквалификација на брачен другар и сл.
Поддршка за вработување преку финансирање на програми за обука за постојни и нови компании.
Проектот опфаќа финансирање на програми за обука за млади лица и невработени за постојни и нови компании, кои ќе пријават потреба од нови работни места.
Обуката ќе се реализира според специфичните квалификации и вештини посочени од страна на работодавачот.
На овој проект се надоврзуваат останати проектни активности во рамки на други фондови од ЕУ насочени кон унапредување на локална инфраструктура (водоводи, локални сообраќајници, училишта, градинки и објекти за здравствена заштина).
Во рамки на сите проекти, посебно внимание ќе се посвети и на лицата со посебни потреби, како целна ранлива група на невработени.
Истото ќе се реализира и преку програмите за т.н социјални помошници, кои ќе бидат обучени и достапни за семејства со лица со посебни потреби.
Финансиски можности како земја членка на ЕУ (Европски социјален фонд)
Со членството во ЕУ, Македонија ќе добие пристап до Европскиот социјален фонд.
Целта на овој фонд е да ги намали разликите во развојот и животниот стандард помеѓу земјите-членки на ЕУ.
Европскиот социјален фонд ги помага помалку развиените земји преку проекти од следниве области: поголем пристап до вработување, зајакнување на социјалната вклученост и борба против дискриминацијата, пристап до работни места за лицата со посебни потреби и слично.
Во тековниот Буџет на ЕУ (2007 – 2013) за Европскиот социјален фонд се предвидени вкупно 75 милијарди евра.
На пример, Словенија користи повеќе од 750 милиони евра или околу 350 евра/ жител.
Бугарија, како членка од 2007 година, планирано е да искористи нешто над 1,18 милијарди евра или околу 150 евра/ жител.
Според овие податоци, Република Македонија може да очекува помеѓу 300 и 700 милиони евра од Европскиот социјален фонд, по стапувањето во членство.
Со членството во ЕУ, Република Македонија ќе добие помеѓу 500 до 1.200% поголем износ на европски пари за проекти во областа на вработувањето и социјалната заштита, во однос на средствата што и се доделени во моментот, како земја-кандидат.
За потенцијалот што го кријат европските фондови за забрзување на развојот на земјите-членки може да послужи примерот на Бугарија.
Со средствата од Европската кохезиона политика (во чии рамки функционира и Европскиот социјален фонд), Бугарија е на пат да ги оствари следните цели:
зголемување на нивото на БДП по глава на жител за 1/2 или на ниво од 51% од ЕУ просекот до 2013 година;
зголемување на стапката на вработеност за 1/5 или на ниво од 64% во 2013 година; и
намалување на стапката на невработеност за 1/3 или на ниво од 7% до 2013 година.
Во период од 7 години, членството на Македонија во ЕУ може да значи 50% повисок БДП по глава на жител,
20% повеќе вработени и
30% помалку невработени наши сограѓани.
Успешното и наменско користење на ИПА средствата за развој на човечки ресурси се еден од условите за приклучување во Европскиот социјален фонд.
2. Политика за побрз економски раст
Најздравиот и најодржлив начин за создавање на работни места е преку постигнување на забрзан економски раст.
Затоа, сите наши политики за забрзување на економскиот раст, се всушност, политики а зголемување на вработеноста.
3. Поттикнување на вработувањето
Мерките за поттикнување на вработувањето не можат преку ноќ да го решат проблемот на невработеноста.
Сепак, финансиската поддршка за вработување на невработените лица,
зголемувањето на знаењата и вештините на невработените и
посредувањето помеѓу невработените и работодавачите ќе ги зголемат можностите за вработување на граѓаните кои бараат работа.
Ние значително ќе ги зголемиме бројот на корисниците и средствата одобрени за реализирање на мерките за поттикнување на вработувањето.
Бројот на корисници на мерките годишно ќе изнесува 15.500 лица.
Истовремено, ќе обезбедиме поефикасно функционирање на одговорните институции,
поголема вклученост на приватниот сектор и
подобро следење и оценување на мерките за поттикнување на вработувањето.
На овој начин директно ќе се влијае на вработувањето на десетици илјади лица во период од 4 години.
Мерките за поттикнување на вработувањето се состојат од 5 групи:
образование и обука според потребите на пазарот на работна сила,
стратегија за вработување на младите,
таргетирано вработување,
поддршка за влез во легалната економија и
вклучување на ранливи групи на пазарот на работна сила.
Образование и обука според потребите на пазарот на работна сила
Наоѓањето работа зависи и од тоа колку невработените имаат знаење и вештини што се бараат на пазарот на работна сила.
Затоа, многу е важно учениците и студентите да добиваат обука и образование со висок квалитет.
Во спротивно, само го изгубиле времето учејќи бескорисни работи.
Новата Влада ќе има активна улога за да се олесни наоѓањето работа.
Затоа:
Новата Влада ќе обезбеди да се цени гласот на претставниците од приватниот сектор, оние што вработуваат, при правењето на наставните програми на државните универзитети.
Со тоа би се воспоставил партнерски однос помеѓу државата, универзитетите и приватниот сектор,
би се овозможило во училиштата и на универзитетите да се стекнуваат знаења што ги бара пазарот на работна сила и
со тоа вработувањето да биде полесно.
Новата Влада ќе го подобри квалитетот на професорскиот кадар со што ќе се подобри и квалитетот на стекнатите знаења.
Владата ќе обезбеди финансиски средства со кои на најмалку 10 асистенти од државните факултети по економија, кои ќе бидат доволно квалитетни за да го поминат процесот на селекција во странство, ќе им се платат докторски студии на најпрестижните универзитети во светот, како што е Харвард и сл.
По докторирањето во странство и враќањето во земјата, на овие идни професори ќе им бидат овозможени мотивирачки услови за работа.
За возврат, тие ќе имаат обврска да предаваат најмалку 15 години на државните универзитети во Македонија.
Тоа значи дека Македонија ќе добие најмалку 15 генерации на студенти кои по светски стандарди ќе учат за економија.
Ќе се обезбеди обука за одделни занимања кои се дефицитарни на пазарот на трудот.
Со обуката ќе бидат опфатени евидентирани невработени лица во периодот.
Вклучените лица во обуката ќе добијат парична помош.
Ќе се даваат грантови за работодавачите кои ќе обезбедат обука и тренинг на невработени лица.
Вклучените лица во обуката ќе добијат парична помош.
Работодавачите ќе имаат обврска да вработат најмалку две третини од вклучените лица во обуката и
да не го намалат бројот на вработените на неопределено време во рок од 1 година.
Ќе се обезбеди обука за напредни вештини од областа на информациските технологии.
Со обуката ќе бидат опфатени евидентирани невработени лица.
Вклучените лица во обуката ќе добијат парична поддршка.
Ќе го развиваме концептот на доживотно учење (образование), како битен предуслов за поголема вработеност.
Ќе се создаде Национален комитет за квалификации како витален фактор на организацијата на системот на доживотно учење.
Ќе се обезбеди едукација за започнување на бизнис на невработени лица.
Стратегија за вработување на младите
Новата Влада ќе го прошири опфатот на постојните мерки.
Ќе бидат опфатени повеќе лица и
ќе се даде поголема парична поддршка:
Ослободување од обврската за плаќање на социјалните придонеси при прво вработување на млади лица до 27-годишна возраст во период од 1 година, под услов да бидат вработени уште најмалку 2 години.
Субвенционирање за вработување на евидентирани невработени млади лица на возраст до 27 години, со месечна финансиска поддршка од 16.000 денари за период од 6 месеци со обврска работодавачот да ги задржи на работа најмалку уште 12 месеци (вкупно 18 месеци).
Директна поддршка за изготвување на одржливи бизнис планови,
помош при регистрација на сопствен бизнис и
набавка на опрема и репроматеријали во износ од 307.500 денари за млади невработени лица до 27-годишна возраст евидентирани како невработени повеќе од три месеци.
Лицата кои ќе бидат опфатени со програмата во рок од четири години нема да можат да се вратат во евиденцијата на невработените лица.
Програмата „Најдобар студент” ќе обезбеди секоја година на најдобрите триесет дипломирани студенти од државните универзитети да им се даде понуда за соодветна работа во јавната администрација.
Програмата за практикантство ќе обезбеди вклучување во програми за стажирање на невработени млади лица до 27-годишна возраст, преку месечен надоместок од 6.000 денари по лице со вклучен персонален данок на доход и осигурување во случај на несреќа при работа и професионално заболување, во период од три месеци.
Работодавачот ќе има обврска најмалку 20% од стажантите да ги вработи на период од најмалку 6 месеци.
Програмата „Летна пракса” ќе обезбеди поддршка за работодавачите кои ќе овозможат пракса за студенти во текот на летните месеци.
Програмата ќе се изведува во координација со универзитетите.
Ќе се обезбеди финансиска поддршка за проекти кои ќе обезбедат вработувања на младите во помалите градски или селски средини, каде е многу потешко да се најде работа.
Ќе се обезбеди финансиска поддршка за проекти со кои се зголемува свесноста на младите за постоење на недостаток од одредени занимања и за нивната важност.
Таргетирано вработување
Ослободување од плаќање на социјалните придонеси во период од 1 година за вработување на лица кои се евидентирани за невработени повеќе од 6 години, под услов да бидат вработени уште најмалку 2 години.
Субвенционирање на вработување на евидентирани невработени постари лица (50 до 60-годишна возраст), со месечна финансиска подршка од 16.000 денари за период од 6 месеци со обврска работодавачот да ги задржи на работа најмалку уште 12 месеци (вкупно 18 месеци).
Субвенционирање на вработување на евидентирани невработени лица на кои работниот однос им престанал по основа на стечај или ликвидација, со месечна финансиска подршка од 16.000 денари за период од 6 месеци со обврска работодавачот да ги задржи на работа најмалку уште 12 месеци (вкупно 18 месеци).
Директна поддршка за самовработување која ќе овозможи изготвување на одржливи бизнис планови, помош при регистрација на сопствен бизнис и набавка на опрема и репроматеријали во износ од 307.500 денари за лица евидентирани како невработени повеќе од 6 месеци.
Лицата кои ќе бидат опфатени со програмата во рок од четири години нема да можат да се вратат во евиденцијата на невработените лица.
Директна поддршка за самовработување која ќе овозможи изготвување на одржливи бизнис планови, помош при регистрација на сопствен бизнис и набавка на опрема и репроматеријали во износ од 307.500 денари за жени евидентирани како невработени повеќе од 3 месеци.
Лицата кои ќе бидат опфатени со програмата во рок од четири години нема да можат да се вратат во евиденцијата на невработените лица.
Јакнење на капацитетот на Агенцијата за вработување, која од формално биро за евидентирање на невработените треба да се трансформира во вистински сервис за посредување при вработувањето и
нејзино фокусирање на обезбедување права и услуги на оние кои бараат работа.
Континуирано информирање на невработените за новините и очекуваната побарувачка за работна сила од одделни профили на работници (согласно реализацијата на поголеми проекти на државата и инвестиции во одделни области).
Програми за работно ангажирање кои првенствено би ги опфатиле невработените со ниско образование.
Поддршка за влез во легалната економија
Законско уредување на формите на работа кои поради нивниот карактер и динамика, не може да се сметаат како работен однос.
Ќе биде опфатена привремената и сезонска работа која не надминува 14 часа неделно.
Целта е сите форми на таквата работа да бидат вклучени во механизам за поддршка на социјалните фондови и
да се осигура дека на сите лица кои вршат таква работа им се обезбедуваат основните права на социјално осигурување.
Со тоа ќе се намали обемот на неформалните вработувања.
Вклучување на ранливи групи на пазарот на трудот
За реализација на оваа цел новата Влада ќе предвиди три пати повеќе пари од постојните што треба да даде три пати повеќе субвенционирани вработувања:
Субвенционирање на вработување на лица евидентирани како невработени најмалку 3 месеци, со месечна финансиска поддршка во износ од 16.000 денари за период од 6 месеци со обврска работодавачот да ги задржи на работа најмалку уште 12 месеци (вкупно 18 месеци).
Оваа мерка важи за:
Деца без родители.
Инвалидни лица.
Субвенционирање на вработување на лица евидентирани како невработени најмалку 6 месеци, со месечна финансиска поддршка во износ од 16.000 денари за период од 6 месеци со обврска работодавачот да ги задржи на работа најмалку уште 12 месеци (вкупно 18 месеци).
Оваа мерка ќе важи за:
Брачни двојки со 3 или повеќе деца.
Родители на деца со посебни потреби.
Лица жртви на семејно насилство.
Субвенционирање на вработување на самохрани родители (евидентирани како невработени најмалку 6 месеци) во периодот 2011-2015 година, со месечна финансиска поддршка во износ од 16.000 денари за период од 6 месеци со обврска работодавачот да ги задржи на работа најмалку уште 12 месеци (вкупно 18 месеци).
Финансиска поддршка за обука и преквалификација на Роми.
Финансиска поддршка за обука, преквалификација.
самовработување на лица жртви на семејно насилство во периодот 2011-2015 година.
4. Фер и добро платена работа
Новата Влада ќе го запре трендот на влошување на работничките права, присутен во последните години.
Лошите работни услови и притисоците на работното место го загрозуваат самиот процес на работа,
но и здравјето на вработените.
Добрата работа ги респектира сигурноста (безбедноста) на вработените,
флексибилноста на работното време и
неприкосновеното право на слободно време.
Иако Македонија заостанува во економскиот развој, заштитата на правата од работен однос мора постојано да се подобруваат и да одговараат на европските стандарди.
За таа цел, новата Влада:
Во консултација со Економско-социјалниот совет ќе предложи закон во кој ќе биде вградена определбата на новата Влада, платата да не биде пониска од 9.000 денари.
Со овој закон ќе се заштити стандардот на живот на граѓаните со најниски примања.
Ќе изврши преоценка на целокупното законодавство од областа на трудот.
Особено внимание ќе се посвети на заштитата на жената- работничка.
Ќе ја врати одредбата според која ангажманот на работникот во ноќната смена нема да може да трае без прекин повеќе од една недела.
Ќе ја врати одредбата за можност за скратено работно време за инвалидизираните лица.
Ќе донесе посебен закон за заштита од мобинг.
Трите членови од Законот за работни односи кои го третираат психичкото малтретирање на работното место не се доволни.
Мобингот е доста широка појава, со бројни пројавни облици и начини на манифестирање и од тие причини е потребна посеопфатна регулатива.
За вработените од јавната аминистрација новата Влада ќе воведе флексибилно работно време со почеток помеѓу 7:30 и 8:30 часот, за да им се даде можност на вработените во попладневните часови да посветуваат повеќе време на децата и семејството.
5. Социјално партнерство
За да постои избалансиран економски развој и
порамномерна распределба на националното богатство помеѓу граѓаните на земјата
мора да постои соодветен социјален дијалог и рамноправно вклучување на социјалните партнери во процесот на донесување одлуки.
Заедно со синдикатите застануваме зад потребата за фер учество на работната сила во она што е создадено.
Се залагаме за елиминирање на можностите власта да ги користи синдикатите за сопствени потреби.
Владата не смее да има влијание врз синдикалното организирање.
Новата Влада:
Ќе го зајакне капацитетот на социјалниот дијалог преку промоција на нов модел „Трипартитен плус” - преку задолжителни вклучување на претставници на пензионерските асоцијации во Економско-социјалниот совет на Република Македонија.405
Ќе обезбеди склучување колективни договори на ниво на гранки, оддели и на ниво на работодавачи, како еден од битните механизми и елементи во уредувањето, остварувањето и заштитата на правата на работниците.
Ќе овозможи да се формираат посебни одбори во рамките на Организацијата на работодавачите на Македонија, за да се обезбеди можност за потпишување на колективни договори во дејностите каде не се потпишани.
ЖИВЕАЧКА
СОЦИЈАЛНА ПОЛИТИКА
Луѓето пред сé: грижа за подобар живот
Економскиот развој е најдобар начин за намалување на сиромаштијата и  подобар живот на граѓаните.
Но, тоа не значи дека сите граѓани имаат подобар живот кога една земја остварува економски раст.
Затоа грижата за посилна економија и
социјална правда мора да одат рака под рака.
За новата Влада е многу важно решавањето на проблемите на сиромашните, стечајците, лицата со посебни потреби и пензионерите.
Мислиме дека државата треба да ги коригира пазарните неправилности и
да помага националниот доход и богатство да бидат порамномерно распределени.
Државата треба да ги заштити луѓето од ризиците на сиромаштија, експлоатација, дискриминација, невработеност, болест, старост.
Наша цел е не само да ги заштитиме граѓаните кои се на маргините на општеството, туку истовремено да обезбедиме и еднакви можности за нивно понатамошно вклучување во општествениот живот.
Политиката на новата Влада во оваа област се темели на 4 клучни елементи:
Достоинствен живот за пензионерите.
Решение за стечајците.
Целосна интеграција на лицата со посебни потреби.
Социјална заштита.
Ние се грижиме за луѓето.
Македонија е земја на луѓе, а не на споменици.
1. Достоинствен живот за пензионерите
Пензионерите се луѓето кои, откажувајќи се од многу работи за себе, го дале својот придонес за изградба на земјата за сите ние да имаме подобар живот.
Наша заедничка обврска е да им обезбедиме достоинствен живот.
Како социјалдемократи го почитуваме принципот на меѓугенерациска солидарност.
Една од најважните обврски за секоја влада е да обезбеди сигурна, редовна и навремена исплата на пензиите, на сегашните, но и на идните пензионери.
За да биде така пензискиот фонд треба финансиски да е одржлив сам по себе, односно да не зависи од дотурање пари од државниот буџет.
Сигурноста на пензискиот фонд и исплатата на пензиите е нешто што засега не само 280 илјади пензионери, туку многу повеќе граѓани, бидејќи има многу случаи во кои пошироките семејства ги чекаат пензиите на пензионерите како единствен семеен приход.
Во иднина, прашањата поврзани со пензискиот систем ќе стануваат уште поважни.
Од осамостојувањето до денес, многумина ја изгубија работата и не им се уплаќаа придонеси,
а многумина соочени со огромната невработеност прифатија да работат пријавени на минимална плата.
Заради тоа сите тие ќе добиваат пониска пензија.
Пред ова да стане голем проблем, долгорочно гледано, сакаме уште отсега да почнеме со приспособување на системот за постепено овозможување на достоинствена старост.
На пензионерите им посветуваме големо внимание.
Затоа, новата Влада ќе преземе повеќе мерки:
Во соработка со здруженијата на пензионерите, ќе го промениме начинот на усогласување на висината на пензиите.
Сега врз висината на пензиите подеднакво влијаат промената на трошоците на животот и промената на платите.
Во иднина висината на пензиите би зависела повеќе од промената на трошоците на животот, а помалку од промената на платите.
Тоа е добро за пензионерите, бидејќи во поголема мерка ќе се сочува куповната моќ што тие веќе ја имаат.
Дополнително, согласно финансискиот капацитет на државата, ќе се користат можностите за дополнително зголемување на пензиите.
Во соработка со здруженијата на пензионерите и Државниот завод за статистика, новата Влада ќе ја разгледа можноста за дефинирање и воведување на „пензионерска потрошувачка кошничка“, која би служела како основа за следење на трошоците на животот на пензионерите.
Тоа е добро за пензионерите, бидејќи пензиите би се усогласувале само со промена на цените на оние стоки и услуги што самите пензионери ги оцениле како најважни за нивната потрошувачка.
Новата Влада ќе го скрати периодот за усогласување на висината на пензиите.
Наместо на секои 6 месеци, висината на пензиите ќе се усогласува на секои три месеци.
Тоа е добро за пензионерите, бидејќи овозможува побрзо приспособување на пензиите.
Така се избегнува сегашната ситуација, каде што основните животни продукти многу поскапеа за краток период, а пензионерите мора да чекаат половина година за да им се зголеми пензијата.
За да се зголеми приливот на пари во пензискиот фонд по основ на платени придонеси и исплатата на пензиите да биде сигурна, новата Влада ќе презема мерки за отворање на нови работни места и за намалување на сивата економија.
Истовремено, домаќински ќе раководиме со државниот буџет за да биде сигурно дотурањето пари од буџетот во пензискиот фонд, ако тоа биде неопходно.
Покрај бесплатниот градски превоз во вторник и петок, на пензионерите во Скопје ќе им овозможиме бесплатен градски превоз и во сите други денови во неделата, во периодот помеѓу 9 и 14 часот.
Ќе ја зголемиме вклученоста на пензионерите во општествениот живот.
Пензионерите ќе имаат свој претставник во Управниот одбор на Фондот за пензиско и инвалидско осигурување.
Пензионерите ќе бидат задолжително повикувани на расправите во собраниските комисии секогаш кога се разгледуваат законски решенија што се однесуваат на пензионерите.
Пензионерите ќе имаат претставник и во Економско-социјалниот совет, што во иднина ќе се вика „Трипартитен плус совет“.
За пензионерите кои живеат во рурални средини оддалечени најмалку 10 километри од најблиската аптека ќе воведеме систем на бесплатна достава на лекови, во случај на потреба најмалку два пати месечно.
Проширување на институционалните капацитети за поддршка на пензионерите, преку:
Изградба на пензионерски домови со буџетски средства и по пат на јавно-приватно партнерство.
Преструктурирање и адаптирање на постојните пензионерски домови по пат на јавно-приватно партнерство и во соработка со невладиниот сектор од областа на социјалната заштита, здравството и образованието.
На пензионерите ќе им се овозможи и вонинституционална поддршка преку невладини организации кои ќе имаат обучени кадри за поддршка на стари и изнемоштени лица.
Ваквата активност невладините организации ќе ја извршуваат преку волонтери, финансиски поткрепени од донатори и од државниот буџет.
Новата Влада ќе обезбеди поголема и подобра информираност на пензионерите за прашањата што се најважни за нив.
За таа цел ќе ги покриеме трошоците за печатење на постојното списание „Пензионер“ што еднаш месечно го издава Сојузот на здруженија на пензионери.
Ќе донесеме посебен закон за пензионерско организирање.
Со тоа на поквалитетен начин ќе се уредат и некои активности од синдикален карактер, што сега ги извршуваат здруженијата на пензионери.
Со измена на Законот за локална самоуправа ќе пропишеме обврска за локалните власти да предвидат мерки и форми на згрижување на стари и изнемоштени граѓани на општината.
Ќе преземеме активности за намалување на трошоците од функционирање на вториот пензиски столб.
Со тоа, ќе овозможиме да се зголеми износот што ќе можат да го инвестираат друштвата за управување со пензиските фондови.
На тој начин ќе создадеме предуслови сите оние што се приклучија на вториот пензиски столб да имаат поголеми пензии кога ќе се пензионираат.
Од неговото изгласување во 1993 година Законот за пензиско и инвалидско осигурување е изменет многу пати, а нема пречистен текст.
За да им овозможиме на пензионерите полесно да ги следат и да ги знаат своите законски права, ќе обезбедиме и постојано ќе одржуваме пречистен текст на законот.
2. Решение за стечајците
Проблемот на стечајците конечно ќе биде решен по доаѓањето на новата Влада.
За таа цел:
Ќе обезбедиме паричен надомест на сите граѓани кои останале без работа поради приватизација на претпријатијата со општествена или државна сопственост, а имаат 15 години работен стаж со платени придонеси.
Паричниот надоместок ќе се исплаќа сe до нивно повторно вработување или заминување во пензија.
Висината на паричниот надоместок ќе се утврди заедно со претставниците на стечајците.
3. Целосна интеграција на лицата со посебни потреби
Општеството не се грижи доволно за лицата со посебни потреби.
СДСМ е решителен ова да го промени.
Новата Влада ќе овозможи унапредување на човековите права,
еднакви можности и целосна интеграција на лицата со посебни потреби.
За таа цел, новата Влада:
Ќе донесе закон за правата на лицата со посебни потреби кој темелно и системски би влијаел на многу витални области од животот на овие лица.
Ќе го ратификува опционалниот протокол при Конвенцијата на Обединетите нации за права на лицата со хендикеп, кој е главен предуслов за негова примена и подобрување на основните права на лицата со посебни потреби во Република Македонија.
Ќе обезбеди стриктна примена на законската рамка во урбанизмот за целосен пристап на лицата со посебни потреби до новоизградените колективни објекти.
Ќе преземе соодветни мерки за да се обезбеди пристап на лицата со посебни потреби, на еднаква основа со другите, до физичката средина, транспорт, информации, комуникации, како и други капацитети и сервисни служби, со цел да се создадат можности за лицата со посебни потреби за самостоен живот и
нивно целосно учество во сите аспекти на животот.
Ќе започне процес на изградба на пристапни рампи во основните и средните училишта со што ќе се овозможат минумум услови за фер вклучување на лицата со посебни потреби во образовниот процес.
Недозволиво е пристапна рампа да имаат само 18,9% од училиштата.
Ќе донесе закон за дефектолошка дејност со цел да се подигне нивото на дефектолошка поддршка.
Паралелно, ќе се зголеми бројот на вработени дефектолози во образовниот систем со цел вклучување на ученици со посебни потреби во редовната настава преку инклузивни паралелки.
Дефектолозите ќе даваат и поддршка на родителите на учениците со посебни потреби.
Исто така, значајно внимание дефектолозите ќе посветуваат на подигнување на свеста кај родителите на децата без посебни потреби за прифаќање на потребата од инклузивни паралелки и
важноста на вклучување на децата со посебни потреби во образовниот процес.
Ќе овозможи трансформација на посебните основни училишта и нивно прераснување во Ресурсни центри, кои со својот стручен кадар ќе им помагаат на редовните училишта кои имаат вклучено деца со посебни образовни потреби.
Ќе ги подобри законските акти со кои се регулира пренасочувањето на приходите од игрите на среќа на лицата со посебни потреби заради поправична дистрибуција на средствата на лицата со посебни потреби преку јавни и транспарентни повици за проекти.
Ќе ја зголеми пристапноста и овозможување на услови за еднакви можности на студирање на лицата со инвалидитет на сите универзитети во Република Македонија.
Ќе овозможи лицата со посебни потреби да можат да полагаат возачки испит надвор од местото на живеење.
Во моментов постојат само неколку авто школи во Република Македонија кои имаат возила опремени со неопходните рачни команди за лицата со инвалидитет.
Недозволиво е лицата со посебни потреби да мораат да плаќаат дополнителни средства за авто-школите да дојдат во нивната општина за да се изведе полагањето.
На овој начин тие се ставаат во нееднаква позиција со останатите граѓани.
Развивање на апликативен софтвер и информатички решенија за лицата со посебни потреби.
Во време на информатичката ера можно е значаен дел од живеењето на лицата со посебни потреби да се поддржи со информатички и технолошки решенија кои во голема мера би го олесниле нивниот живот.
Ќе формира национална библиотека за слепи и слабовиди лица.
Ќе иницира активности за поадекватен третман на лицата со аутизам.
Ќе обезбеди задолжителна квота за вработување на лица со посебни потреби во јавната администрација, со почитување на принципот на конкурентност.
На овој начин, прво, ќе се загарантира вработувањето на лицата со посебни потреби, и
второ, ќе се иницира пристапноста до јавните установи и институции.
Ќе ја реализира предвидената мерка паричен надомест за лицата кои при своето движење мораат да користат ортопедско помагало.
Ќе го субвенционира вработувањето на лицата со посебни потреби со цел зголемување на можностите за нивно вработување.
Ќе реализира проекти за подигнување на свеста на целото општество и за борба против стереотипите, предрасудите и штетните практики во однос на лицата со посебни потреби.
4. Социјална заштита
Програмата на новата Влада за социјална заштита ќе го опфати секој граѓанин на Република Македонија кој се наоѓа во положба на социјален ризик, без разлика на неговата национална, етничка, верска или полова припадност.
Социјалната заштита ќе се темели врз пет клучни столба:
Превентивна заштита.
Вонинституционална заштита.
Поддршка со парична помош.
Социјална заштита од енергетска сиромаштија.
Домување во социјални населби.
Превентивна заштита
Ќе се оствари соработка со установите од предучилишно, основно и средно образование, за организирање на стручни предавања што ќе се обезбедат од стручни институции (социјални, здравствени, образовни, Црвениот крст и невладини организации).
Стручни предавања и трибини за заштита од употреба на дрога, алкохол, пушење и други негативни појави што доведуваат до настанување на социјални ризици.
Стручни предавања и трибини за заштита од трговија со луѓе.
Стручни предавања и трибини за заштита од семејно насилство.
Стручни предавања и трибини за подигање на свеста кај граѓаните за недискриминација на лицата од сите видови на инвалидност – прифаќање во своето семејство,средината и пошироката околина и
поддршка и помош.
Стручни предавања и трибини за здравствено воспитување.
Вонинституционална заштита
Вонинституционалната заштита ќе се остварува со преземање на мерки преку Центрите за социјална работа и невладините организации, при што невладините организации ќе имаат континуиран пристап преку своите сервисни служби во давањето на услуги за:
Помош на стари и изнемоштени лица и
тешко инвалидни лица без семејна заштита.
Организирање на клубови за пензионери и други стари лица за дружење, забава, спортски и рекреативни активности.
Прифаќање на улични деца и нивно спроведување во соодветни установи.
Отворање на дневни центри за дневно згрижување на лица со инвалидност, заради социјализација на оние на кои тоа им е потребно.
Сместување на бездомници.
Сместување во мали групни домови за лица со инвалидност.
Сместување во друго семејство.
Поддршка со парична помош
Новата Влада ќе ја зголеми поддршката со парична помош за 40% во однос на сегашната состојба.
Зголемувањето ќе започне од 01.06.2012 година и ќе се изврши подеднакво во наредните три години.
Социјалната парична помош ќе се зголеми за 40% и тоа за сите носители:
За носителот на правото.
За носителот со еден соуживател.
За носителот со двајца соуживатели.
За носителот со тројца соуживатели.
За носителот со четворица и повеќе соуживатели.
Постојаната парична помош за корисниците неспособни за работа и материјално необезбедени ќе се зголеми за 40% и тоа за сите носители:
За носителот на правото на постојана парична помош висината на паричната помош.
За носителот со еден соуживател.
За носителот со двајца и повеќе соуживатели.
Паричниот надоместок за нега и помош од друго лице ќе се зголеми за 40%.
Дополнително, негата и помош од друго лице ќе можат да се користат во два облика и тоа по избор на корисникот:
Помош за нега и помош од друго лице.
Да користи услуги од персонален асистент.
За таа цел:
Ќе се обезбедат социјални сервисни служби, каде што ќе бидат вработени персонални асистенти за опслужување на корисниците на помош и нега од друго лице и за нив ќе се плаќаат соодветни придонеси.
Ќе се обезбедат законски одредби со кои ќе се регулираат меѓусебните односи помеѓу надлежниот орган и здруженијата на граѓани (невладини органзации), кои обезбедуваат социјални сервисни служби за реализација на континуирани програмски активности.
Надоместокот на плата за скратено работно време поради нега на дете со телесни или ментални пречки во развојот ќе се зголеми за 40%.
Паричната помош за сместување во згрижувачко семејство ќе се зголеми за 40%.
Паричната помош за лице кое до 18-годишна возраст имало статус на дете без родители и родителска грижа, а после тоа до 26-годишна возраст нема приход и имот за издржување ќе се зголеми за 40%.
Парична помош ќе се обезбеди и на дете младинец до 18-годишна возраст, кое има статус на родителска грижа и има станбени услови за живеење, а нема други приходи и е ставено под старателство, но ако истото не е сместено во установа или згрижувачко семејство.
Ќе се настојува децата над 18-годишна возраст да бидат што побрзо вработени.
Ќе создадеме законски можности за помош на биолошко семејство, кое во семејството чува лице со потежок и најтежок облик на инвалидност, кое не е во можност да се движи заради инвалидноста или оштетувањата на локомоторниот систем и нервно мускуларни заболувања - кое биолошкото семејство се одлучило да не го сместува во установа, ако не е корисник на социјална или постојана парична помош.
Другите облици и права од социјална заштита согласно Законот за социјална заштита постојано ќе се следат и истите ќе бидат развивани и зголемувани во зависност од можностите и потребите за нивно реализирање.
Ќе се продолжи со реализација на проектите за деинституционализација, но со претходно согледување на проектите и создавање на услови за обука на корисниците за нивно вклучување во мали групни домови.
Социјална заштита од енергетска сиромаштија
СДСМ во два наврата го достави Предлог-законот за социјална заштита од енергетска сиромаштија до Собранието на РМ (септември 2007 година и октомври 2008 година) и истиот беше два пати одбиен од парламентарното мнозинство.
Подоцна, Владата го презеде решението на СДСМ за социјална заштита од енергетска сиромаштија, но со многу помал опфат на граѓани на кои реално им е потребна оваа помош.
Владата помошта ја ограничи само на домаќинствата кои добиваат постојана социјална помош.
Ние ќе опфатиме поголем број на групи на граѓани на кои им е потребна социјална заштита од енергетска сиромаштија:
ГРУПА 1: Домаќинства кои добиваат постојана социјална парична помош.
ГРУПА 2: Домаќинства во кои нема ниту еден вработен, кои не се корисници на постојана социјална парична помош и немаат друг извор на приходи.
ГРУПА 3: Домаќинства кои имаат невработено лице, корисник на паричен надоместок од Агенцијата за вработување за невработеност, кој се движи во висина на постојана социјална парична помош и истиот е единствен приход на домаќинството.
ГРУПА 4: Домаќинства со повеќе од два члена во кои има еден пензионер што добива минимална пензија (прва група) и истата е единствен приход на домаќинството.
ГРУПА 5: Домаќинства со повеќе од два члена во кои има само еден вработен со минимална плата, чиј износ се движи во висина на постојана социјална парична помош и нема други приходи во домаќинството.
Новата Влада ќе обезбеди и повисока финансиска помош (поголема од 600 денари).
Во првата фаза ќе биде опфатено субвенциониорање на електрична енергија,
а по целосно скенирање на реалната состојба ќе се опфатат и субвенции за набавка на дрва за огрев.
Социјални населби
Решавањето на станбеното прашање е голем проблем за социјално најзагрозените лица.
Нашиот пристап е насочен кон помагање на колку што е можно поголем број на социјално загрозени лица.
Затоа, нашите напори ќе бидат насочени кон создавање на социјални населби кои посеопфатно ќе им помогнат на социјално најзагрозените лица.
Социјалните населби ќе овозможат повеќекратни поволности за социјално најзагрозените лица, вклучително СОС продавници со намалени цени на основните продукти, поврзу вање со центарот на градот со пониска цена на градскиот превоз.
ПРЕЗЕМЕНИ ОБВРСКИ (КРЕДИТИ) И
ГРАНТОВИ ЗА РЕАЛИЗАЦИЈА НА НОВИ
ИЛИ ВЕЌЕ ЗАПОЧНАТИ ПРОЕКТИ
Покрај наведените автентични проекти за различни области на живеењето во Република Македонија, новата Влада ќе ги реализира или доврши проектите за кои веќе се преземени обврски по кредити или добиени грантови од меѓународни организации, институции или странски влади.
Посочуваме некои од проектите, нови или веќе започнати:
KFW – Германска развојна банка
Проект: Ветерен парк Богданци
(искористување на обновливи извори на енергија за производство на струја) -  Заем во износ од 32,9 милиони евра (вкупна вредност на проектот 55,0 милиони евра).
Проект: Водовод и канализација на општините - фаза 1
(Обезбедување одржливо снабдување со вода за пиење на населението и подобрување на водоводните системи) - Заем во износ од 8,6 милиони евра (обврска преземена во 2009 година).
Проект: Наводнување на Јужната долина на реката Вардар
(обезбедување на ефикасно снабдување со квалитетна вода за наводнување) -
Заем во износ од 17 милиони евра + грант од Сојузна Република Германија во износ од 1 милион евра.
Проект: Програма за Енергетска ефикасност
(Ревитализација на хидроцентралите: Глобочица, Тиквеш, Вруток, Равен, Врбен и Шпиље) - Заем во износ од 27,1 милион евра.
Спогодба за Заем во областите водоснабдување, одведување и третирање на отпадни води, одржлив економски развој и енергетска ефикасност и обновлива енергија.
Заем во износ од 98,6 милиони евра + грант во износ од 1,5 милиони евра.
Проект: Ангажирање на експерти за изготвување физибилити студии и проекти - Заем во износ од 3,07 милиони евра.
Дојче банка (Deutsche Bank), Германија
Проект: Транспортен систем за јаглен од Брод-Гнеотино до Суводол
(ефикасен транспорт на јагленот од извозната рампа на усекот на новиот површински коп Брод-Гнеотино, до истоварното место на јагленовиот систем во рудникот „Суводол“) - Заем во износ од 16 милиони евра.
Светска банка
Проект: Реформи во Катастарот на недвижности и регистрација на земјиште (одобрен на 11.5.2010 год.) - Заем во износ од 12,1 милион американски долари.
Проект: Подобрување на ефикасноста кај социјалните готовински трансфери преку унапредување на администрацијата, надзорот и евалуацијата на направените трансфери
(Условени парични трансфери кои предвидуваат обезбедување на финансиска поддршка во износ од денари месечно за сиромашни семејства и приматели на социјална помош под услов редовно да ги испраќаат децата на училиште); одобрен на 16.6.2009 со важност до 28.2.2014 год. -Заем во износ од 25 милиони американски долари.
Проект: Унапредување на услугите на третираните општини
(Подобрување на транспарентноста, финансиската одржливост и испорачување на конкретни услуги.
Фокус на инфраструктурата и услугите во општините учеснички, нивните јавни комунални претпријатија (водоснабдување, комунална хигиена), но и енергетска ефикасност, градски транспорт и останато);
одобрен на 26.3.2009 со важност до 30.11.2014 - Заем во износ од 25 милиони американски долари.
Проект: Унапредување на патната мрежа – регионални и локални патишта (одобрен на 13.5.2008 со важност до 31.7.2013 год.) - Заем во износ од 105,2 милион американски долари (сe уште достапни 63.2 милиони американски долари).
Проект: Унапредување на земјоделството и приспособување кон претпристапните барања на Европската Унија (одобрен на 12.6.2007 со важност до 30.9.2011 год.) - Заем во износ од 20 милиони американски долари (сe уште достапни 7.3 милиони американски долари).
Проект: Унапредување на условите на граничниот премин „Блаце“ со Р.Косово
(нова административна зграда за царината, за полицијата и за фитосанитарната и ветеринарна инспекција како и проширување на преминот) одобрен на 29.5.2007 со важност до 30.9.2011 год. – Заем во износ од 20 милиони американски долари (сe уште достапни 10.9 милиони американски долари).
Проект: Енергетска одржливост
(развој на одржлив пазар за енергетска ефикасност и обновлива енергија)
одобрен на 19.12.2006 со важност до 30.9.2012 год. - Грант во износ од 5,5 милиони американски долари.од GEF (Global Environment Facility).
Проект: Правна и судска имплементација и институционална поддршка
(подобрување на судската ефективност и ефикасност
како и подобрување на бизнис климата во Р. Македонија)
одобрен на 1.6.2006 со важноост до 31.7.2011 год. - Заем во износ од 12.4 милиони американски долари (сe уште достапни 7.3 милиони американски долари).
Договорена поддршка во делот на:
Финансирање на Далеководот од Штип до Ниш;
Проект за Осигурување од климатски промени, поплави и слично;
Поддршка при изградба на проектот „Луково Поле“;
Во соработка со Интернационалната финансиска корпорација (IFC) ќе поддржи проект за изработка на пилот-студија за зелен одржлив развој на Р. Македонија.
Буџетска поддршка за надминување на влијанието од глобалната економска криза - Заем во износ од 20,5 милиони евра + грант во износ од 7 милиони евра од Кралството Холандија.
Руски клириншки долг и гасификација на Р. Македонија
Договор за подмирување на рускиот клириншки долг кон Р. Македонија во износ од 60 милиони американски долари, преку учество во проектот „Гасификација на Р. Македонија“ од страна на фирмата Газпром.
Дополнителни разговори со Газпром за разгледување на Република Македонија како транзитна земја за гасоводот „Јужен Поток“, или
изградба на крак од истиот гасовод кој би водел до нашата земја,
како и изградба на гасни електроцентрали на територијата на Р. Македонија од страна на Газпром.
Стопанска банка АД Скопје
Проект: Модернизација на 3-те термоблокови во РЕК Битола
(цел: зголемување на сигурноста и стабилноста на електроенергетскиот систем и
производството на електрична енергија) - Заем во износ од 30 милиони евра.
Европска комисија
Проект: Намалување на невработеноста
(Осум илјади невработени лица ќе добијат помош за да ја подобрат својата конкурентност на пазарот на трудот и да најдат работа преку проект финансиран од Европската Унија) - Грант во износ од 1,3 милиони евра.
Европска банка за обнова и развој (ЕБРД)
Проект: Модернизација на железничката инфраструктура на Коридорот 10
(подобрување на пругата во должина од вкупно 53 км во 3 одделни сектори од трасата) одобрен на 15.10.2010 год.
- Заем во износ од 17,6 милиони евра (во финансирањето на проектот вкучен е и грант во износ од 1,2 милиони евра од ЦЕИ (Central European Initiative) плус владите на Франција и Германија.
Проект: Унапредување и подобрување на патната инфраструктура
(опфатени повеќе од 400 км на регионални и локални патишта) одобрен на 28.1.2009 год. - Заем во износ од 50 милиони евра.
(Паралелно за кофинансирање на конкретниот проект добиен е заем во износ од 70 милиони евра од Светска банка)
Проект: Патен правец Демир Капија – Смоквица - Заем во износ од 107 милиони евра.
Европска инвестициона банка (EIB)
Проект: Водоснабдување и одведување на отпадни води
(прилагодување кон ЕУ стандардите во секторот „Вода“,
како и подобрување на животниот стандард и
овозможување стимул за економски развој на малите и средни општини во Р. Македонија) одобрен на 14.7.2010 – Заем во износ од 50 милиони евра.
Проект: Изградба на дел од Коридорот 10 „патен правец Демир Капија – Смоквица“ - Заем во износ од 130 милиони евра.
Кредитна линија во износ од 100 милиони евра наменета за малите и средни претпријатија (одобрена за подобрување на ликвидноста на претпријатијата погодени од светската економска криза) одобрена 25.6.2009.
Дополнителни 50 милиони евра на кредитната линија наменета за малите и средни претпријатија (22.3.2011) .
Банка за развој при Советот на Европа
Проект: Реконструкција на 20 јавни здравствени установи - прва фаза, - Заем во износ од 23 милиони евра.
Проект: Реконструкција на казнено-поправните домови
(обнова, реновирање и изградба на нови објекти во КПД Идризово, воспитно-поправниот дом Тетово, како и во затворот во Скопје и Куманово) - Заем во износ од 46 милиони евра.
Соработка со Италија
Проект: Унапредување на здравствениот сектор - Заем во износ од 2.5 милиони евра од 2006 год.
Соработка со Кипар
Проект: Хидроцентрала „Света Петка“
(изградба на брана, придружни објекти и машинска зграда со опрема) -
Заем во износ од 41 милион евра (преку DEPFA Bank). Заем во износ од 41 милион евра (преку DEPFA Bank).
Американска агенција за меѓународен развој (USAID)
Проект за Македонска конкурентност
(генерирање и поттикнување на вработувања и
одржлив еконoмски развој преку нови инвестиции и извоз,
како и систематски подобрувања со цел македонските компании и сектори подобро да одговорат на секојдневно променливите барања на глобалната економија) - Буџет: 9.8 милиони американски долари, почеток на проектот 2007 година, завршување на проектот во 2012 година.
Проект за Зголемување на инвестициите и поддршка за унапредување на извозот
(подобрување на бизнис климата со цел зголемување на домашното инвестирање,
привлекување повеќе странски директни инвестиции и
зголемување на извозот на македонски производи - Буџет: 4.8 милиони американски долари, почеток на проектот 2010 година, завршување на проектот во 2014 година.
Проект: Рециклирање на пластика
(УСАИД 3 проекти - подобра селекција на пластичниот отпад преку примарниот систем за селекција на отпад кај општините - Буџет: 150.000,00 американски долари, почеток на проектот 2010 година, завршување на проектот во 2012 година.
Проект: Бизнис без граници
(забрзување на економскиот раст во Југозападна Македонија преку олеснување на процедурите за старт на нови претпријатија,
како и раст и конкурентност на веќе постоечките микро, мали и средни претпријатија – буџет 1,3 милиони американски долари, почеток на проектот 2011 година, завршување на проектот во 2013 година.
Креативен бизнис проект
(стимулирање развој на креативниот сектор во Македонија,
создавање можности за долгорочно вработување и
зголемени приходи за креативните мали и средни претпријатија) - Буџет: 264 илјади американски долари, почеток на проектот 2010 година, завршување на проектот во 2013 година.
Проект: Финансирање на микропретпријатија и зголемување на нивниот капацитет за развој
(поттикнување на економскиот развој и
стимулирање отворање на нови работни места преку зајакнување на микропретпријатијата и максимизирање на нивниот придонес во националната економија) - Буџет: 1.9 милиони американски долари, почеток на проектот 2011 година, завршување на проектот во 2016 година.
Проект за Транспарентно владеење
(поттикнување потранспарентно, документирано и одговорно дејствување на локалните власти,
поттикнување учество на граѓаните при донесување одлуки на локално ниво и
спроведување на позитивни искуства меѓу локалните власти како во Р. Македонија, така и во регионот.
Намалување на нивото на корупција во општините и
зајакнување на довербата на граѓаните и бизнисите во локалните власти) - Буџет: 350 илјади американски долари, | почеток на проектот 2011 година, завршување на проектот во 2016 година.
Проект: Зголемување на способноста за вработување кај младите – корист од умрежување (со цел младината да добие релевантни вештини кои ќе и овозможат да учествува во модерната економија) - Буџет: 6.7 милиони американски долари., почеток на проектот 2010 година, завршување на проектот во 2015 година.
Проект: Еднаков пристап за еднакви можности
(унапредување на можноста на инвалидизираните ученици од основно училиште за полесен пристап до образовните можности) - Буџет: 197.730,00 американски долари, почеток на проектот 2010 година, завршување на проектот во 2012 година.
Проект за Основно образование
(унапредување на квалитетот на предавањата,
помагање на учениците да се стекнат со вештини за критичко размислување,
подобро користење на информатичко комуникациската технологија и
зголемување на нивните можности за вработување) - Буџет: 18.5 милиони американски долари,
почеток на проектот 2010 година, завршување на проектот во 2012 година.
ОБРАЗОВАНИ И ЗДРАВИ ГРАЃАНИ
МЛАДИТЕ ЗА МАКЕДОНИЈА СО ИДНИНА
Младите сакаат европска иднина, а не лажно минато.
Младите сакаат слободен влез во кафе-барови, дискотеки, ресторани и слободно движење по улиците,
безбедни училишта и
непартиски студентски здруженија.
Младите бараат слобода на изразување преку создавање простор за испишување графити, гаражни концерти, јавни собири за заедничко дружење и
слободна критика на општеството и власта.
Младите сакаат спорт поддржан од државата со финансиски средства,
но и стручна и професионална едукација.
Младите сакаат безбедно движење без закани од локалните моќници.
Младите сакаат помош во борбата со пороците и другите предизвици, зад која ќе стојат државата и нејзините експерти.
Младите сакаат стимулации за развој на нивните таленти и афинитети.
Младите сакаат мобилност во текот на учењето и студирањето преку посета на странски држави и учење јазици.
Младите сакаат развој на волонтерската дејност во земјата преку која ќе се оспособуваат за професионална работа и
ќе го дадат својот придонес на заедницата.
Младите сакаат финансиски олеснувања за започнување на самостоен живот.
Младите сакаат модерно општество без дискриминација по која било основа со разбивање на постоечките стереотипи за различноста.
Младите сакаат објективни медиуми, младински радија, весници, портали и други средства за информирање.
Младите сакаат вработувања според заслугите и способностите, а не според партиската припадност.
Новата Влада ќе создаде услови за промоција на домашните млади уметници преку обезбе дување финансиска поддршка, јавен простор и време за слободно изразување на нивните дела!
Новата Влада ќе обезбеди услови за гостување на меѓународно препознатливи уметници од сите области (филмски, музички, ли ковни, драмски и сл.)!
Новата Влада ќе ги олесни условите за отворање на младински медиуми!
Новата Влада ќе ги стимулира младите таленти!
Новата Влада ќе стимулира меѓународна размена на ученици и студенти!
Новата Влада ќе ги адаптира нефункционалните државни објекти во руралните подрачја во центри за држење и размена на идеи на младите од локалната средина!
Конкретни мерки:
Ќе ги намалиме роаминг услугите за 30%
Ќе побараме од претставниците на сите младински организации список на посакувани странски уметници кои би го збогатиле духот на културното живеење во државата со цел да го потпомогнеме организирањето на нивни изложби, концерти, литературни читања и други перформанси во училиштата, факултетите и културните домови.
Ќе воведеме вреднување на секоја волонтерска работа на младите која ќе претставува придонес за потесната локална заедница (работа во библиотека, во детска градинка или игротека, помош на хендикепирани и изнемоштени лица, организирани работни акции, помош при спроведување и превоз на деца, поттикнување на извидништвото...).
Ќе отвориме центри за помош на млади зависници од дрога, зависници од алкохол,
жртви на семејно насилство, злоставувани деца со кои ќе работат психијатри, психолози, педагози.
Ќе ангажираме видни личности од јавниот живот за редовни и континуирани средби со младите во сите јавни простори низ целата држава, со цел да се споделат искуствата за постигнување животни успеси и
промовирање на вистинските општествени вредности.
Ќе субвенционираме бескаматни кредити за младите за започнување самостоен живот.
Ќе отвориме центри за талентирани ученици за развој на нивните афинитети во кои ќе го унапредуваат своето знаење со професионални едукатори и
истовремено ќе можат јавно да ги презентираат своите дела и перформанси.
Ќе склучиме договори за најмоќните 50 компании во државата за вработување на најдобрите студенти.
ИДНИНАТА Е ВО ОБРАЗОВАНИЕТО
После петгодишното цунами кое го зафати, на македонското образование му претстои долготраен процес на рехабилитација и враќање на патеките на вистинските реформи во чиј фокус ќе биде квалитетот.
Образованието не е играчка која ќе му ја дадете на некое дете со неа да си игра.
За жал оваа власт тоа не го разбира.
Импровизациите во образованието во изминатите години се бројни.
Последниве години започна во светски рамки непознатиот проект „компјутер за секое дете“.
За него беа потрошени 50 милиони евра народни пари, а компјутерите во меѓувреме се испокрадоа, се испорасипаа и никогаш не беа ставени во функција на унапредување на наставниот процес.
Во услови кога многу ученици немаат елементарни услови за школување заради старите и пропаднати училишни згради и неопремените кабинети, овие компјутери претставуваат безумен луксуз и недомаќинско трошење на народните пари.
Информатизацијата требаше да подразбира ставање на информатиката во функција на наставата, а не купување огромен број на компјутери.
Тие сега повеќе пречат и ја загрозуваат безбедноста и здравјето на учениците отколку што го помагаат образовниот процес и
се претворија во неми споменици на една погрешна политика.
Последниве години, наместо глобализација, нашето образование доживеа општа „глобизација“.
Казни за преместен компјутер, казни за оштетен компјутер, казни за незаведен час во дневникот, казни за навреда...
Во ниедно друго образовно законодавство во светот нема толку многу глоби наместо награди и стимулации.
Последниве години, средното образование стана задолжително без претходно извршени анализи, без визија, без конкретна цел.
Со тоа се оптовари буџетот за образование,
се намали квалитетот,
а повторно неколку илјади деца останаа надвор од средното образование.
Последниве години се случија бројни скандали во учебникарството како во процесот на печатење и дистрибуирање на учебниците, така и во нивната содржина: „бело теле, бела крава, бело млеко дава...“, „хомосексуалноста е тешка болест...“, „антисемитот е личност која ги мрази Евреите повеќе од потребното...“ итн.
Последниве години Универзитетот ја изгуби автономијата.
Се претвори во уште еден споменик.
Високото образоваие е ставено под целосна контрола на власта со донесување на закони без консултации со академската јавност,
растурање на најстариот и најголемиот Универзитет,
спојување на факултети без нивна согласност,
лажни ветувања за набавка на опрема и
укинување на финансиската поддршка за науката.
Достоинството на професорите е нарушено,
а универзитетите се наполнија со партиски послушници.
Да се биде универзитетски професор повеќе не претставува чест, ниту предизвик.
Со еден збор во високото образование владее хаос.
Во помалите општини, преку ноќ, бакалници, детски одморалишта и фабрички хали се претворија во универизтети и факултети.
Постигнавме неславен светски рекорден во број на бруцоши со што се прикрива реалната невработеност.
Последниве години нашата држава беше засрамена и на меѓународен план со крадењето на парите од Националната агенција за европски програми заради што ЕУ ги замрзна фондовите од Програмата за доживотно учење за Македонија.
Последниве години, кампањите од типот „Знаењето е сила, знаењето е моќ“ изгледаат лицемерно и
се претворија во параван за затскривање на бројните пералници на народни пари, со кои можеа да се направат сериозни интеревнции во унапредувањето на образованието и науката.
Новата Влада ќе ја врати изгубената автономија на Универзитетот!
Новата Влада ќе направи основно и средно образование растоварено од непотребни наставни соджини!
Новата Влада ќе се грижи за наградување, а не за казнување на професорите!
Новата Влада ќе го врати достоинството и општествениот статус на учителот!
Новата Влада ќе ги направи училиштата безбедни!
Новата Влада ќе гради детски градинки наместо споменици!
Како?
Образованието ќе го развиваме како темел на севкупниот развој на државата.
Со негово унапредување ќе обезбедиме создавање компетентна работна сила што ќе биде еден од условите за влез на странскиот и оплодување на домашниот капитал.
На таков начин полека, но сигурно, конечно ќе го решаваме и проблемот на високата невработеност.
Нема да дозволиме трошење на народните пари на скапи компјутери за училишта во кои нема вода и струја.
Нема да дозволиме родителите да стравуваат за безбедноста на своите деца при секое испраќање на училиште.
Ќе обезбедиме услови младите да учат самостојно од лесно совладлив материјал, наместо да се ангажираат професори за дополнителни приватни часови во секој дом.
Ќе ги ревидираме старомодните и надживеани учебници и ќе ги направиме едноставни и разбирливи за учениците.
Ќе се грижиме за здрава исхрана на учениците во училиштата и
висок степен на хигиена во секое училиште.
Ќе воведеме задолжителна континуирана обука на наставниот кадар.
Ќе бараме исполнување на посебни услови за агенциите кои ќе се занимаваат со обезбедување или превоз на деца и ученици.
Нема да се пазариме со академските права и слободи на универзитетските професори.
Ќе овозможиме плурализам во студентското движење - повеќе студентски организации ќе може да учествуваат во управување со Универзитетот.
За да го постигнеме ова, партнерството со учениците, студентите, наставниците, родителите, работода вачите и образовните институции го сметаме за основен предуслов за успешни реформи во образованието.
Учениците и студентите, како и нивниот интерес ќе бидат наши главни приоритети.
Кон нив ќе се однесуваме како кон активни субјекти во образованието,
а нема да ги третираме како објекти кои ќе помнат и репродуцираат дефиниции.
Затоа ќе обезбедиме нивна активна улога во процесите на одлучување за секое прашање кое е од нивни интерес.
Наместо мерки за казнување, ќе развиваме механизми за поддршка и наградување на наставниците како главни носители на образовните реформи,
кои преку свои професионални здруженија ќе учествуваат во унапредување на образованието.
Ќе го вратиме дигнитетот на наставничката професија и
ќе обезбедиме подигнување на стандардот на вработените во образованието преку систематско усогласување на платите со порастот на животните трошоци.
И родителите ќе бидат наши важни сојузници во спроведување на зацртаните реформи во образованието.
Ќе ги растовариме од грижата за безбедноста на нивните деца со тоа што ќе создадеме услови за безбедни образовни институции и услови за функционирање на влијателна асоцијација на родители, која ќе биде вклучена во договарање и реализација на сите реформски чекори во образованието.
Континуираното јакнење на образовната администрација ќе биде уште еден од нашите приоритети.
Само силни, компетентни и деполитизирани државни и локални органи надлежни за образование можат да креаираат и спроведуваат квалитетни образовни политики.
Образовната администрацијата ќе биде во функција на потребите на образовните институции, а не обратно.
Заради ефикасно учество на локалните заедници во обезбедувањето на квалитетот на образованието и
подобрување на условите за работа во училиштата ќе го завршиме процесот на децентрализација во образованието.
За развојот на образованието наместо неговата моментална изолираност, ќе обезбедиме меѓународна поддршка и
ќе воспоставиме нејзина ефикасна координација.
Во спроведувањето на овие мерки ќе ги имаме предвид стратешката рамка „Образование и обука 2020“ на Европската комисија,
„Образование за сите“ на Обединетите нации и
Болоњската декларација,
како основни документи врз чија основа се развива образованието во глобални рамки.
Основен приоритет ќе ни биде подигнување на квалитетот на сите степени на образование и
постигнување на реперите/ одредниците за образование и обука кои Европската комисија ги воспостави за земјите-членки и земјите-кандидати за членство во ЕУ до 2020 година.
За таа цел, уште во ПРВИТЕ СТО ДЕНА Владата ќе подготви измени на законите кои се однесуваат на високото, средното, основното и предучилишното образование, на научно-истражувачката дејност и технолошкиот развој.
Конкретни мерки:
Високо образование
Ќе го формираме Советот за финансирање и развој на високото образование во кој ќе доминираат претставници на академската заедница и
кој ќе претставува клучно тело за распределба на буџетските средства за високото образование.
Ќе го зголемиме наставниот и истражувачкиот кадар на државните универзитети со ангажирање на најдобрите студенти.
Постапно ќе го зголемиме одвојувањето од БДП за високо образование на 1% и за наука на 0.8%, што за неколку години ќе нe приближи до европските препораки за одвојувањата за високо образование, за наука и истражување.
Ќе обезбедиме перманентен пристап до светските бази на научни списанија за сите јавни високообразовни и научни институции (пристап до меѓународни електронски библиотеки).
Ќе го унапредиме и зајакнеме системот за оценка и обезбедување квалитет во високото образование.
Ќе обезбедиме поддршка на Одборот за акредитација и евалуација за негово етаблирање во деполитизирана, независна и професионална институција.
Зачленувањето на Одборот во Европската асоцијација за обезбедување квалитет во високото образование (ENQA) е наш императив кој на долг рок ќе обезбеди меѓународна потврда и препознатливост на квалификациите стекнати во македонското високо образование.
Апликативната дејност на високообразовните и научните установи ќе претставува нивна изворна надлежност
заедно со научната и
едукативната дејност.
Ќе издвоиме дополнителни средства за унапредување на практичната работа и теренската практика на јавните високообразовани установи со што ќе обезбедиме целосна индивидуализација на студентите во текот на наставниот процес.
Ќе ги преиспитаме дисперзираните студии врз основа на воспоставените критериуми за квалитет,
а за студентите запишани на дисперзираните студии, што ќе мора да бидат укинати заради неисполнување на стандардите за квалитет, ќе обезбедиме поддршка за довршување на студиите на нивните матични факултети/ универзитети.
Ќе поддржуваме иницијативи за активно вклучување на студентите и научниот подмладок во научно-истражувачката работа преку финансирање на посебна програма за невладини организации кои се занимаваат со иновации и истражувања.
Ќе го подобриме студентскиот стандард преку воспоставување нови програми за стипендирање на ранливи/ маргинализирани групи (талентирани студенти од рурални подрачја, студенти од помалите етнички заедници, лица со посебни потреби).
Ќе обезбедиме дополнителни сместувачки капацитети преку изградба на нови студентски домови или пренамена на постоечките државни објекти, особено во Скопје, Штип и Битола.
Рестораните и кафетериите во студентските домови ќе бидат дадени на управување на заинтересираните приватни субјекти, под услови утврдени од Владата, со кои ќе се обезбеди квалитет на исхраната и живеењето во студентските домови.
Ќе обезбедиме ваучери за студентите кои студираат надвор од местото на живеење за сместување во државните и приватните студентските домови во висина на сумата што се издвојува за студентски стандард со што ќе се овозможи правично сместување на студентите и
ќе се елиминира коруптивниот систем на рангирање за сместување во студентските домови и трговијата со студентските сместувања.
Ќе создадеме услови за демонополизација и департизација на студентското организирање што ќе овозможи активно и суштинско вклучување на студентите во креаирањето и донесувањето одлуки на универзитетот од нивен најдобар интерес.
Во иднина Студентскиот парламент нема да биде единствената организација која ќе ги застапува интересите на студентите во универзитетот.
Ќе ја зголемиме поддршката за научно-истражувачки проекти и
за создавање центри на извонредност.
За да ги стимулираме младите за научно-истражувачка работа, ќе отпочнеме програми за стипендирање на докторски студии.
Во сите научни проекти финансирани од државата ќе стои обврска за ангажман на одреден број студенти заради создавање на научен подмладок.
Ќе обезбедиме услови за издавање списанија со висок импакт-фактор од страна на наши институции со учество на еминентни научници од соодветните области во светот.
Ќе овозможиме организација на еминентни научни собири со учество на најпознати научници од одредени области во светот со што ќе го подигнеме и интересот за нашата држава кај меѓународната научна јавност.
Максимално ќе ги користиме можностите кои ги нуди JRC (Jointresearchcenter) на ЕУ во функција на институционално јакнење на нашите научни установи, особено во сегментот на проектен менаџмент.
Државата ќе се јавува во својство на нарачател на мега истражувачки проекти од стратешки интерес кон научните и високообразовните установи со што ќе им овозможи активно учество во креирање на развојот на Република Македонија.
Ќе формираме Совет за развој во Република Македонија, кој ќе биде составен од еминентни научници, успешни бизнисмени и претставници на власта и кој ќе ги определува правците за технолошки развој на државата заснован на истражувања.
Средно образование
За да може да се создаваат компетенти високостручни кадри, неопходно е да се воспостави потсистем на средно образование и на образование за возрасни кој ќе биде ефикасен, флексибилен и прилагоден кон потребите на пазарот на трудот.
Затоа:
Ќе ги растовариме наставните програми од непотребна фактографија, со што ќе се создадат услови за стекнување целно ориентирани компетенции и вештини неопходни за вработување.
За да се спроведе принципот „знам, ама и умеам“, ќе предвидиме повеќе практични содржини во наставата и ќе воведеме повеќе часови по практична настава која освен во училиштата ќе се реализира и во соодветни стопански и јавни субјекти.
Заради унапредување на практичната работа и
аудио-визуелизирање на наставата, училиштата ќе ги опремиме со нагледни средства, со информатички пакети и со соодветна литература.
Ќе го намалуваме обемот на учебниците со што ќе создаваме повеќе простор за практична примена на знаењата.
Заради подигнување на квалитетот, а не заради дисциплинирање и казнување на учениците и наставниците, ќе го унапредуваме системот за интерна и екстерна евалуација.
За да се утврдат реалните постигнувања во образованието, ќе обезбедиме перманентно учество во меѓународните програми за тестирање и оценување (TIMMS, PIRLS, PISA).
Како услов за поголема мобилност на младите, ќе го поттикнеме волонтерството меѓу учениците поддржувајќи организации кои ќе се занимаваат со размена на ученици, организација на летни школи, семинари, кампови, истражувања итн.
Ќе ја прилагодиме Националната рамка на квалификации со европската заради полесна споредливост на стекнатите квалификации и
поголема мобилност на работната сила.
Педагошката доквалификација на наставниот кадар за средните стручни училишта нема веќе да биде формална, туку суштинска со завршување на посебна обука во траење на еден семестар на соодветните факултети.
Заради обезбедување споредливост со образовните системи во земјите на ЕУ, ќе го реструктурираме средното стручно образование во струки кои ќе бидат флексибилни и ориентирани кон потребите на пазарот на трудот.
Ќе го намалиме бројот на ученици во паралелка (25-30 ученици во паралелка, односно 20-24 во техничките училишта) заради унапредување на практичната работа и
подобрувањето на квалитетот.
Претприемачките вештини средношколците ќе ги стекнуваат преку соодветни наставни содржини од областа на претприемништвото и маркетингот и во возобновените училишни компании кадешто ќе го афирмираме принципот „учење низ работа“.
Ќе ги зајакнеме педагошко–психолошките служби во училиштата во функција на професионална ориентација и
подигнување на нивото на толеранција
и дисциплина во училиштата.
Ќе воспоставиме ефикасен и континуиран социјален (бизнис) дијалог со претставниците на стопанството и соодветните државни органи заради усогласување на развојот на средното стручно образование со потребите на пазарот на трудот.
Максимално ќе ги користиме капацитетите на ETF (Еuropean Training Foundation) од која ќе очекуваме сериозен придонес во реформата и унапредувањето на системот на стручното образование и обука.
Ќе извршиме реевиденција на фондот на часови по предмети и струки.
Ќе обезбедиме учебници и учебни помагала за сите наставни предмети.
Компјутеризацијата во училиштата ќе ја замениме со компјутеризација на наставниот процес.
Ќе обезбедиме услови средните стручни училишта да се приближуваат и потесно да соработуваат со соодветните компании и јавни установи, со што ќе обезбедиме поголема вработливост на завршените средношколци,
Ќе го реформираме тригодишното образование со активно вклучување на занаетчиските и стопанските комори.
Ќе го поттикнуваме доживотното учење, односно воведувањето различни облици на образование на возрасните (доквалификација, преквалификација),за полесно и побрзо вработување, при што ќе обезбедиме опфат од 15% од возрасната популација во Македонија.
Предучилишно и основно образование
Вложувањето во раниот детски развој е ефикасна стратегија за економскиот раст на земјата на подолг рок.
Секој инвестиран денар во овој степен на образование, особено кај маргинализираните групи се враќа седумкратно повеќе назад на општеството.
Затоа:
Преку изградба на нови детски градинки или адаптирање на постојните објекти во наредните четири години ќе ја прошириме мрежата на предучилишни установи и
ќе го зголемиме опфатот на деца во предучилишното образование од 22% на 50%.
Ќе организираме разни форми на предучилишно образование за деца на возраст од 4 до 6 години - скратени програми за полудневен или двочасовен престој во градинките,
а во населените места каде што нема градинки, програмите ќе се спроведуваат во домовите на културата, месните заедници, основните училишта или пак, ќе се организираат т.н. „патувачки градинки“.
Ќе обезбедиме континуирано стручно усовршување на кадарот од страна на акредитирани даватели на услуги и акредитирани програми.
Ќе донесеме стандарди според кои децата од предучилишните установи и училиштата ќе добиваат здрава и избалансирана храна со што ќе се подобри здравствената заштита кај децата за што ќе воспоставиме посебен систем за контрола од страна на надлежните инспекциски служби.
Ќе обезбедиме основни услови за школување кои подразбираат топли и опремени училници, предавални и кабинети, чисти и одржувани тоалети и уредени училишни дворови во кои децата ќе се чувствуваат безбедно и пријатно.
Ќе обезбедиме комплетен опфат во основното образование, особено за маргинализираните групи (деца од социјално загрозени семејства, деца со посебни образовни потреби, деца - припадници на етничките заедници).
Ќе ги растовариме наставните програми од обемни и непотребни содржини и ќе инсистираме на интерактивност и активно учество на учениците во наставата со што ќе се создадат услови за создавање на кретаивни, слободоумни и воспитани деца.
Ќе ја зајакнуваме воспитната компонента во образованието преку најразлични облици на воннаставни активности, редефинирање на реализацијата на класниот час и мобилизацијата на педагошките служби како услов за надминување на насилството, нетолеранцијата и девијатните појави во училиштата.
Заради подобрување на безбедноста во училиштата, ќе воспоставиме ефикасен систем на контрола и мониторинг во образовните институции кој подразбира потесна соработка со органите на јавниот ред и мир и ангажирање на акредитирани служби за обезбедување кои ќе дејствуваат по посебни стандарди за училиштата пропишани од државата.
Ќе обезбедиме посебна поддршка за високообразовните установи кои се наставна база за да се подигне квалитетот на кадарот кој ќе биде вработуван во училиштата преку создавање на ефикасно партнерство со училишатата.
За да се создадат услови за креативен ангажман на децата во текот на слободното време, ќе ги унапредаиме воннаставните активности преку поддршка на разни натпревари на знаење, спортски олимпијади, фестивали и други забавни манифестации.
Ќе го поддржиме возобновувањето на праксата од минатото за ангажирање на учениците во секции и во доброволни активности, со што ќе се развива духот на заедништво кај младите и
нивниот интерес за одредена област.
Заради избегнување на физичките аномалии кои се јавуваат кај најмладите, ќе отпочнеме со реализација на современа настава по физичко воспитување во одделенската настава со ангажирање на професори по физичка култура.
Ќе поддржуваме секакви иницијативи кои доаѓаат од училиштата со кои ќе се овозможи зближување и заемно запознавање со традициите и обичаите помеѓу учениците со различна етничка и религиска припадност, заради јакнење на чувството за соживот кај младите.
Заради водење на организирана грижа за најдобрите, ќе се формираат центри за работа со надарени млади во кои ќе се овозможи развој на способностите и талентот на младите преку реализација на сопствени истражувања.
Ќе обезбедиме услови за остварување на спортски, културни, научни и уметнички манифестации со кои ќе се гради заедништво меѓу младите независно од нивната различност и припадност.
Во основните училишта ќе бидат оформени посебни компјутерски инкубатори кои ќе бидат ставени во функција на унапредување на наставата, а за таа цел ќе се набават соодветни софтверски пакети, документарни филмови од домашна и странска продукција и во секое училиште ќе се воспостават современи медијатеки.
За постојните библиотеки во училиштата ќе бидат обезбедени нови книги, енциклопедии и списанија со што ќе се развива интересот кај учениците за читање,
а библиотеките ќе ги претвориме во делумна замена за интернет-клубовите и кафетериите.
Нема повеќе да дозволуваме екскурзиите и наставата во природа за учениците да имаат само туристички карактер,
туку ќе донесеме програми со кои ќе обезбедиме децата во текот на екскурзиите да се дружат, но и да осознаваат и да учат.
Заштитата на животната средина, ризиците од загадување и здравата храна ќе станат дел од наставните програми и секојдневните активности на учениците, со што ќе јакне еколошката свест од најрана возраст.
Во наставниот процес ќе воведеме нови содржини кои ќе обезбедат образование и воспитување во духот на европските вредности, за младите да се навикнуваат на статусот на европски граѓани.
Ќе овозможуваме организација на училишни спортски натпревари и олимпијади на кои ќе се развива интересот кај учениците за спорт,
а за најдобрите ќе обезбедиме учество во меѓународна конкуренција.
Ќе ги кофинансираме проектите за интегрирано образование и
ќе го зголемиме нивниот број во средините со мешан етнички состав.
СПОРТОТ КАКО НАШ ПРИОРИТЕТ
За Новата Влада спортот не е само градење на спортски сали во кои никој не спортува.
Спортот во Република Македонија никогаш не бил на толку ниско рамниште.
Нашите врвни национални селекции пет години немаат сериозен резултат во меѓународните натпреварувања.
Македонските граѓани веќе не се горди на своите врвни спортисти.
Процентот на млади кои спортуваат е паднат на неверојатни 2% од вкупната популација.
Милионските реклами на актуелната Влада и градењето празни спортски сали, тениски игралишта и скијачки скокалници не помогнаа за достигнување на врвни спортски резултати.
Новата Влада ќе го ресетира спортот во Република Македонија!
Новата Влада драстично ќе го зголеми бројот на активни спортисти во државата!
Новата Влада нема да троши пари на експерименти од типот „хокеј игралишта и скијачки скокалници“, притоа понижувајќи ги врвните спортови во Република Македонија!
Новата Влада ќе ги зголеми финансиските средства за спорт за ДЕСЕТ ПАТИ повеќе од досегашното ниво!
Агенцијата за млади и спорт нема да биде „градежна фирма“,туку мотор за промоција на врвниот и масовниот спорт во државата и во странство!
Како?
Приоритет на Новата Влада е обезбедување статус на дејноста спорт и на спортистите во Република Македонија,
стабилни извори за финансирање на спортот од централниот и локалниот буџет и
можност за директна поддршка на спортот со средства од стопанството.
Ќе ги зголемиме средствата за спортот за ДЕСЕТ ПАТИ повеќе од досегашните, со што ќе ја гарантираме и неговата самостојност и развој.
Ќе ги поддржиме националните спортски федерации во креирањето современ национален систем на натпревари и организирање.
Целосно ќе ја почитуваме самостојноста на националните спортски федерации обезбедувајќи им материјални, функционални, просторни и кадровски услови за дејствување во спортот.
Новата Влада на секоја федерација ќе и обезбеди простории за своите активности со платени трошоци за комуналии.
Ниту еден државен функционер нема да ги злоупотреби федерациите во своја полза.
Политиката ќе ја извадиме надвор од спортот.
Ќе го укинеме јавното претпријатие за спортски објекти и
ќе ги поделиме објектите помеѓу локалната и централната власт.
Дадените објекти ќе се користат само во функција на спортот, а не како досега – за магацини, за хангари и за приватен бизнис.
Ќе се залагаме, преку јавно-приватно партнерство да изградиме или реновираме повеќе од спортски објекти, притоа користејќи ги позитивните искуства од Хрватска и Бугарија (на пример: мали натпреварувачки базени, училишни игралишта итн.).
Со оваа финансиска и материјална поддршка ќе го зголемиме процентот на граѓани кои спортуваат од 2% на цели 20% од населението.
Ќе ги вратиме, ќе ги отвориме и ќе ги користиме објектите за спорт кои од 2000 година се запуштени и не се користат за спортски намени.
Оние спортски објекти кои имаат високо ниво на квалитет, опрема, функционалност и стандарди за органзирање на големи меѓународни натпревари ќе бидат под директна грижа на државата.
Со отворање на објектите за спорт ќе обезбедиме зголемување на нивната искористеност за 50%, создавајќи услови за тренинг и натпревари во националниот систем на натпревари, за клубовите, како и за спортување на младите.
Партнери на Новата Влада во подобрување на спортот нема да бидат градежните фирми и спортските „мешетари“, туку: спортистите, тренерите, спортските работници и волонтерите во спортот;
локалната власт;
наставниците во образованието,
родителите на младите и талентирани спортисти и сите граѓани кои го сакаат спортот.
Дали Новата Влада ќе гради објекти за спорт? -
Да, ќе градиме!
Но, најпрвин:
Ќе ги реновираме запуштените објекти, подигнувајќи ја нивната функционалност и опременост.
Ќе ги довршиме започнатите објекти, за кои има економска, правна и спортска оправданост, за да бидат во функција на спортот.
Ќе градиме нови и современи објекти за спорт, според потребите на спортот и националните спортски федерации, со содржини, функционалност, квалитет и стандарди кои се применуваат во развиените европски земји.
Притоа, ќе го користиме моделот за поддшка на инцијативи за јавно-приватно партнерство за реновирање, адаптација и изградба на објектите за спорт на местото на запуштените и руинирани објекти оставени на негрижа и растурање.
Користејќи ги запуштените објекти во населените места и воспитно-образовните установи во сите степени на образованието, ќе обезбедиме услови за реализација на наставните и воннаставните спортски активности и
секојдневно спортување на младите и граѓаните во нивното место на живеење.
Со поставување вистински модел на училиштен и студентски спорт ќе го зголемиме бројот на ученици и студенти коишто спортуваат од сегашните 5.000 ученици, на 50.000 ученици во основното и средното образование и на универзитетите.
Притоа, материјално ќе го поддржиме создавањето национален систем на училишни и студентски натпревари.
Ќе ги подобриме условите за спортување на студентите и лицата со посебни потреби, почнувајќи од обезбедување пристап до објектите со 24-часовно користење.
ЗДРАВЈЕ ЗА СИТЕ
Последниве години јавното здравство го допре дното,
болниците се распаѓаат со долгови до гуша,
долгоочекуваните набавки на апаратура се сведуваат на организирање тендери и нетранспарентно трошење народни пари,
недостига медицински материјал,
аптеките останаа без лекови,
пациентите за здравствени услуги се препраќаат од едно на друго место,
болни умираат по ходниците,
на листите за чекање им нема крај,
жените се плашат од породилиштата, стравуваат за нивните животи и животите на новородените како никогаш до сега.
Последниве години очајните родители јавно молат за донација на средства за лекување на нивните деца.
Достоинството на болните е згазено, оставени се сами на себе заради игнорантскиот однос на надлежните институции.
Последниве години најважните позиции во македонското здравството се бесрамно окупирани од партиските војници, кои без работен стаж и без соодветна едукација се нашле на овие места.
Голем број стручни кадри заминаа во приватното здравство,
а во државното здравство се зголеми бројот на партиските вработувања, особено во административните служби.
Последниве години се воведуваа нови плаќања за осигурениците,
безобразно се кратеа платите на докторите,
клиничкиот центар се распадна…
Ваков модел на распарчување на еден клинички центар не се памети ниту во Европа, ниту во другите земји од целиот свет.
Во последниве години на Итната медицинска помош и е потребна итна помош.
Последниве години Владата ветуваше нова медицинска опрема за здравствените установи, но таа никогаш не стигна на вистинската адреса.
Помпезно најавуваната опрема започна да се набавува за 40 милиони евра, а потоа, за истата опрема се договори многу повисока (надградена и проширена) цена од 68 милиони евра, која ќе ја плаќаат идните генерации.
Последниве денови, непосредно пред распуштањето на Собранието, сините картони за невработените се укинати.
Невработените, покрај тоа што немаат пари за егзистенција, сега ќе плаќаат и за лекување.
Последниве години, нереално и формално спроведените реформи го предизвикаа најголемиот хаос во стоматологијата од нејзиното постоење.
На тој начин, комплетно се маргинализира стоматолошката професија и грижата за оралното здравје на граѓаните.
Последниве години се спроведува вистинска тортура врз докторите по стоматологија преку разни инспекции од некомпетентни луѓе, високи казни, нереални и бирократски административни побарувања, монополско однесување на Фондот и ниска капитација - со што стоматолозите комплетно се деградирани и фрлени на маргините на животна егзистенција.
Сето тоа доведе до поголемо влошување на оралното здравје на граѓаните во државата, што се потврдува преку направените епидемолошки испитувања од кои се гледа дека бројот на расипани (кариозни) заби, извадени заби и заби ненадоместени со протетски помагала е двојно поголем кај нас во споредба со европските држави.
Новата Влада ќе гради нови државни болници!
Новата Влада ќе обезбеди медицинска опрема за болниците!
Новата Влада ќе обезбеди доволно лекови за пациентите!
Новата Влада ќе ја укине партиципацијата за лекувањеза сиромашните граѓани и
за децата до 14-годишна возраст!
Новата Влада во првите СТО ДЕНА, ќе обезби средства за покривање на трошоците за операција на сите деца со оштетен слух!
Новата Влада ќе го врати дигнитетот на докторите!
Ќе го зголемиме капитациониот бод на матичните лекари, гениколози и стоматолози за 5 денари!
Новата Влада ќе го промени начинот на управување со Фондот и
ќе ја зголеми улогата на осигурениците во собирањето и трошењето на парите на граѓаните!
Новата Влада ќе воведе компјутеризација во целиот здравствен систем!
За таа цел, во ПРВАТА ГОДИНА Владата ќе подготви нов Закон за здравствената заштита, Закон за квалитет и акредитација, измени и дополнувања на Законот за здравственото осигурување и на Законот за придонеси од задолжително социјалното осигурување.
Како?
Со поголемо вложување во превентивната медицина ќе го унапредиме здравјето на особено осетливите групи население (жените во репродуктивен период, новороденчињата, предучилишните деца, училишните деца и младината, работно активното население, старите, лицата со инвалидитет, социјално маргинализираните групи).
Ќе воспоставиме систем на интегрирана здравствена заштита.
Значително ќе ја зајакнеме примарната здравствена заштита, со цел да се воспостави ефикасна контрола над упатувањето и користењето на секундарните и терцијарните капацитети и
општата потрошувачка во здравството, за над 80% од здравствените потреби на граѓаните да се решат во примарната здравствена заштита.
Во здравствената заштита ќе се утврди мрежа од здравствени установи во која сите здравствени установи подеднакво ќе бидат способни за обезбедување соодветни здравствени услуги на сите нивоа на здравствената заштита.
Ќе се укине партиципацијата за сиромашните граѓани и
за децата до 14-годишна возраст и
ќе се обезбедат средства за операција на сите деца со оштетен слух.
Ќе се воспостави нов систем за итна медицинска помош со кој ќе се обединат итните служби во сите делови на државата.
Така ќе се подобри квалитетот на итната медицинска помош.
Ќе се обезбедат и опремат одделите за итна служба во болниците и
ќе се разработи систем на тријажа и протоколи за примање на болните во болница и пренасочување во други болнички установи од повисока категорија.
Со инвестирање во изградба на нови болници,како и набавка на опрема, ќе се подигне квалитетот на здравствените установи.
Во наредниот период ќе се изгради нов клинички центар во Скопје,
дијагностичко–ургентен центар во Битола,
државна кардиохирургија во Скопје,
центар за трансплантација на органи,
центар за дијализа,
а ќе се изврши и набавка на нова медицинска опрема.
Ќе се обезбедат технички и други предуслови за воведување на интегриран информатички систем во здравството.
Во здравствениот систем ќе се воведе постапка за акредитација на здравствените установи и
ќе се обезбедат стимулации за унапредување на квалитетот на работата.
Во здравствениот систем ќе се постигне финансиска стабилност,
ќе се преиспитаат стапките и основиците на придонесите за здравствено осигурување,
ќе се воведат нови извори на финансирање,
ќе се утврди основен пакет на здравствени услуги.
Ќе се воведе системот на национална здравствена сметка за да се следат трошоците во здравствениот сектор и
подобро да се управува со здравствените ресурси.
Со обезбедување поголеми средства за лекови, промена на системот на референтни цени и добро управување со позитивната листа на лекови достапноста на лековите ќе биде подобра на целата територија на државата.
Во фармацевтскиот сектор ќе се обезбеди континуирана едукација на вработените за лековите и принципите за фармакотераписка грижа.
Со континуирана медицинска едукација поддржана од државата ќе постигнеме поголем квалитет на здравствените услуги.
Ќе се обезбедат средства за поддршка на здруженијата на пациенти, со цел зајакнување на нивната улога во функционирањето на здравствениот систем.
Конкретни мерки
Превентива
Ќе ставиме акцент на здравиот стил на живеење (намалување на пушењето, редовна физичка активност, правилна исхрана и др.) и на секундарната и терцијарната превенција за да се подобрат условите за рано откривање,
навремено и правилно лекување и
рехабилитација на болните.
Ќе се воведе систем за превенција, рано откривање, контрола и современ третман на болестите на срцето и на крвните садови,
како и соодветна рехабилитација на болните од овие заболувања.
Ќе се развијат програми за што порано откривање и превенција на ракот со цел да се открие во раните стадиуми кога лекувањето е многу поефикасно и поевтино.
Ќе се воспостави соодветен и одржлив систем за рано откривање и превенција на шеќерната болест (дијабет)во амбулантите низ целата држава, за да може да се обезбеди соодветна терапија кај овие пациенти.
Ќе се обезбедат услови за превенција, рано откривање и современ третман на болните со хронична бубрежна инсуфициенција.
Ќе отвораме нови центри за ментално здравје заради подобрување на здравјето на граѓаните.
Ќе се обезбедат ефикасни механизими за превенција и контрола на заразните болести, ќе се обезбеди целосен опфат на населението со вакцинација, со цел да се спречат опасностите од заразни болести,
а Македонија никогаш повеќе да не се соочува со епидемии од болести искоренети во 20-иот век.
Исто така, ќе инвестираме поголеми средства во борбата против ХИВ/ СИДА, туберкулозата и другите заразни болести.
Ќе се обезбеди соодветна здравствена заштита на жените во периодот на бременост.
Ќе развиеме едукативни програми за полово преносливите болести,
несаканата бременост, абортусот и
малигните болести на репродуктивните органи и дојката, необременети од морални судови наметнати врз жените.
Ќе се зајакне примарната здравствена заштита за постигнување подобро здравје на новороденчињата, доенчињата и предучилишните деца.
Посебно внимание ќе се посвети на здравствената едукација на училишните деца за да научат здрави стилови на живеење (соодветна исхрана, доволна физичка активност, превенција од зависноста од тутун, од алкохол и од психоактивни супстанции, како и превенција на сексуално преносливите заболувања и проблемите во врска со менталното здравје).
Ќе ги зајакнеме капацитетите на медицината на трудот за да го заштитиме здравјето на работниците.
Ќе обезбедиме патронажа и домашно лекување со соодветен кадар, со што ќе им помогнеме на старите и изнемоштени лица.
Ќе обезбедиме полесен пристап до здравствена заштита за лицата со инвалидитет.
Ќе создадеме предуслови за поголема информираност за правата на здравствена заштита на лицата и семејствата кои живеат под прагот на сиромаштија.
Примарна здравствена заштита
Ќе се редефинираат условите за просторот, за медицинската и друга опрема, како и за потребниот број здравствени работници - според потребите на корисниците и искуствата во земјите на ЕУ.
Ќе се воспостават ефективни контроли над упатувањето за користење на секундарните и терцијарните капацитети.
Ќе се воведат стандардизирани процедури во областа на превенцијата и лекувањето.
Ќе се изработат и ќе се обезбеди примена на водичи за добра пракса, како ефикасни инструменти за постојано унапредување на квалитетот.
Ќе се обезбеди континуирана едукација и усовршување на лекарите, медицинските сестри и другите здравствените работници по современи програми и методи за работа во ординацијата и во домот на пациентот.
Ќе се изврши реорганизација на домашното лекување и
патронажната служба,
како и нивно поврзување со тимовите на матичните лекари поради поголема контрола и ефикасност.
Ќе се стимулира воведување модели на групна пракса со доброволно здружување на лекари од различни специјалности (општа медицина, педијатар, гинеколог, медицина на трудот, интернист, кардиолог итн.) на примарно ниво на здравствена заштита, со што ќе се пружи континуирана и квалитетна здравствена заштита на целото население на одредена територија.
Достапност на здравствената заштита
Во примарната здравствена заштита ќе се зголемува бројот на службите според потребите на населението,
а корисниците и давателите на услуги ќе бидат заштитени од финансиски ризик.
Ќе се дефинира мрежата на здравствени установи, во согласност со потребите на населението и средствата на државата.
Ќе ја намалиме партиципацијата на здравствените услуги.
Ќе ја укинеме партиципацијата за сиромашните граѓани (осигуреници кои остваруваат месечен нето-приход во семејството помал од 50% од просечната нето-плата исплатена во Републиката во претходната година).
Ќе ја укинеме партиципацијата за лекување на децата до 14-годишна возраст.
Ќе обезбедиме средства за покривање на трошоците за операција на сите деца со оштетен слух.
Ќе вратиме дел од изгубените функции на здравствените домови (континуитет на здравствената заштита, координација на тимска работа, домашно лекување, едукација, превентивни активности, подобрување на квалитетот, дијагностицирање, гаранција за спроведување на здравствена заштита на одредена област).
Реформа на итната медицинска помош
Ќе формираме нова самостојна здравствена установа за итна медицинска помош која ќе ги обедини сите служби за итна медицинска помош на цела територија на државата.
Тоа ќе обезбеди интегриран систем на итна медицинска нега.
Ќе се раздвои превозот на итната медицинска помош од превозот на тешко подвижните болни (кој значително е поевтин и за кој не е потребно возило за итен медицински превоз).
Ќе се обезбеди соодветна поврзаност со болниците и останатите служби кои повремено учествуваат во итната медицинска помош.
Ќе се воведе специјализација по итна медицина.
Ќе се обезбедат и ќе се опремат единствени оддели за итна служба во општите и клиничките болници и
ќе се разработи систем на тријажа и протоколи за примање на болните во болница и пренасочување во други болнички установи.
Ќе се обезбеди комуникациска поврзаност со предболничкиот сегмент на здравствената заштита.
Ќе се воспостават критериуми за итен транспорт на болниот во друга болничка установа од повисока категорија.
Ќе се обезбеди континуирана едукација на здравствениот кадар во итната медицинска помош.
Во рамки на Клиничкиот центар во Скопје ќе се организира Ургентниот клинички центар како единствена високоспецијализирана здравствена установа која ќе врши лекување на тешко повредените и критично заболените пациенти.
Секундарна и терцијарна здравствена заштита
Ќе се постигне поголема соработка на матичните лекари со лекарите-специјалисти.
Ќе се направи категоризација на здравствените објекти.
Ќе направиме рационализација на здравствените објекти.
Објектите кои нема да бидат потребни ќе се пренаменат во центри за рехабилитација и
центри за палијативна нега,
а останатите ќе се комерцијализираат.
Ќе се развиваат дневните болници во рамките на болничките здравствени установи, во кои на пациентите во текот од еден работен ден ќе им се пружат определени дијагностички или терапевтски (интернистички, хируршки, психијатриски) услуги за кои не е потребна хоспитализација.
Ќе се развиваат капацитети за долготрајното лекување и нега на заболени од одредени хронични болести, особено на старите и неподвижни лица во тешка состојба, за кои домашната нега не е соодветна.
Ќе се утврдат стандарди за палијативна нега на болните и ќе се прилагоди законската регулатива.
Во наредните четири години ќе отпочне изградбата на нов клинички центар во Скопје.
Со неговата изградба ќе се обезбеди голем и модерен центар наменет за пружање високо специјализирани здравствени услуги на населението на целата држава,
ќе се подобри пристапот до терцијарните здравствени услуги и
ќе се создадат можности за медицински истражувања и едукација, особено на услугите кои не се обезбедуваат во сегашните клиники (трансплантација на органи и ткива, кардиохирургија и сл.).
Ќе го обновиме концептот на единствен клиничкиот центар во кој клиниките ќе бидат функционално поврзани.
Поради рамноправниот развој на здравствената заштита на сите подрачја во Македонија, ќе се изгради нов современ дијагностичко-ургентен центар во Битола, опремен со апаратура за највисоки достигнувања во здравството, со што ќе бидат создадени услови за развој и унапредување на здравствената заштита за населението на ова подрачје.
Ќе изградиме прва државна кардиохирургија во Македонија.
Ќе формираме единствен центар за трансплантација на органи и ткива, кој ќе гарантира квалитет и безбедност на постапките.
Во центарот ќе се организира единствен регистар за дарување органи и ткива што ќе се поврзе со сродни центри во странство.
Ќе формираме центар за дијализа во Скопје, со вкупен капацитет од 250 до 300 пациенти.
Ќе набавиме 50 нови апарати за дијализа, за замена на старите апарати и
проширување на капацитетите во другите дијализни центри во Македонија (надвор од Скопје).
Ќе се изработи анализа на потребите за медицинска опрема, во зависност од потребите на населението за здравствени услуги.
Ќе се преиспита јавната набавка,
ќе се направи попис на пристигнатата опрема и платените средства по потпишаните договори и
ќе се изврши прераспределба на медицинската опрема (инсталираната и таа што треба да пристигне по тендерот) според потребите на населението.
Интегриран здравствен информатички систем
Ќе ја преиспитаме јавната набавка и склучените договори за информатичкиот систем.
Ќе направиме вистинска компјутеризација во здравствениот сектор.
Ќе се изврши набавка на опрема и ќе се изработи софтвер за здравствен информатички систем, во кој ќе се обезбедат податоци во врска со: здравствената состојба, активностите во системот за здравствена заштита, резултатите и исходите во лекувањето, финансирањето на здравствени услуги.
Квалитет на здравствената заштита и акредитација
Ќе се донесе Закон и подзаконски акти (правилници, стандарди, програма, упатства и прирачни ци) за квалитет и акредитација.
Ќе се донесат прописи во Фондот со кои ќе се стимулира воведување и унапредување на квалитетот во работата на здравствените установи.
Ќе се формира комисија за акредитација и ќе се започне со процесот за акредитација на здравствените установи.
Финансирање на здравствената заштита
Ќе се дефинира единствен основен пакет на здравствени услуги на сите нивоа на здравствена заштита (усогласен со основните пакети од европските земји), согласно потребите на населението и расположливите средства на државата.
Ќе воведеме доброволно здравствено осигурување како дополнително осигурување, со кое на граѓаните ќе им се дадеможност да обезбедат повисока содржина, обем и стандард на права на здравствени услуги од правата загарантирани со задолжителното осигурување.
Ќе се преиспитаат основиците и стапките на придонесите.
Ќе се утврдат дополнителни извори на приходи, кои би биле врзани за факторите на ризик по здравјето на луѓето (дел од даноците од продажбата на бензинот и дизел-горивата, прераработките од тутун и алкохол и други штетни материи за населението).
Ќе се промени постоечкиот систем на финансирање на примарната здравствена заштита со воведување целосна стимулација за превентивните програми, за обемот и квалитетот на извршените услуги (плаќање по извршување) и за рационално пропишување рецепти и упатување на повисоко ниво на здравствена заштита.
Ќе го смениме досегашниот начин на финансирање во секундарната и терцијарната здравствена заштита кој е базиран на историски податоци и одржување на големината на затекнатите капацитети (кадри, плати, материјални трошоци и сл.), со финансирање по систем на дијагностички сродни групи.
Ќе обезбедиме стабилни извори на финансирање на јавното здравје од буџетот на Републиката и буџетите на локалната самоуправа.
Фармацевтски услуги
Агенцијата за лекови ќе има контрола врз сите фази на регистрација, производство, увоз, дистрибуција и промет на лековите и медицинските помагала.
Ќе ја олесниме постапката за регистрација на лековите и медицинските помагала.
Ќе го промениме системот на референтни цени на лековите, со што ќе се избегне влез во земјата на неквалитетни лекови по дампинг-цени.
Ќе ја преиспитаме позитивната листа на лекови врз основа на состојбата со болестите и протоколите за лекување.
Ќе обезбедиме квалитетни и сигурни лекови и медицински материјали кои ќе бидат достапни на сите граѓани и на сите нивоа на остварување на здравствената заштита.
Ќе ги почитуваме принципите на препишување лекови согласно медицината базирана на докази.
Ќе вршиме континуирано и објективно едуцирање и информирање на здравствените работници за лековите и принципите на фармакотераписката грижа.
Ќе ги информираме пациентите за правилната употреба на пропишаните лекови заради подобрување на нивниот квалитет на живот.
Човечки ресурси
Ќе донесеме долгорочна стратегија за развој на човечки ресурси во здравствениот систем.
Ќе воведеме континуирана едукација за менаџерите во здравствените установи, со цел стекнување знаења од областа на управувањето во здравствената заштита, планирањето, анализата и другите активности кои се неопходни за управувањето, ефикасноста и квалитетот во работењето на здравствените установи.
Здруженија на граѓани
Ќе обезбедиме финасиски средства и соодветен простор за здруженијата на граѓани од областа на здравствената заштита, како и за клубовите на болните од одредени болести (шеќерна болест, хемодијализа, хипертензија и др.), со цел да создадеме услови за зајакнување на нивната улога во комуникацијата со стручната јавност при донесувањето на прописи од здравствената заштита.
Министерство за здравство и
Фонд за здравствено осигурување
Ќе ги зајакнеме административните капацитети преку дополнителна едукација на постојниот кадар и прием на нови квалитетни кадри.
Ќе се реорганизира и модернизира Министерството за здравство, со акцент на зајакнувањето на капацитетите и вештините за управување, оценка, контрола и надзор на учинокот на здравствениот систем и за ефективни интерсекторски активности.
Важен приоритет ќе биде постојаното усогласување на здравствените закони и подзаконски акти и нивната хармонизација со ЕУ.
Ќе ја зголемиме транспарентноста на работењето на Фондот, особено околу начинот на собирање и распределба на средствата на осигурениците.
Ќе развиваме менаџерски капацитети во Фондот за здравствено осигурување.
Ќе ја зајакнеме улогата на Фондот при утврдување на фискалната политика.
Ќе го зајакнеме системот за контрола на пресметувањето и плаќањето на придонесите за здравствено осигурување,
како и контролата на наменското трошење на средствата од задолжителното осигурување.
Стоматолошка заштита
Последниве години, нереално и формално спроведените реформи го предизвикаа најголемиот хаос во стоматологијата од нејзиното постоење.
На тој начин, комплетно се маргинализира стоматолошката професија и грижата за оралното здравје на граѓаните.
Последниве години се спроведува вистинска тортура врз докторите по стоматологија преку разни инспекции од некомпетенти луѓе, високи казни, нереални и бирократски административни побарувања, монополско однесување на Фондот и ниската капитација со што стоматолозите комплетно се деградирани и фрлени на маргините на животна егзистенција.
Сето тоа доведе до поголемо влошување на оралното здравје на граѓаните во државата, што се потврдува преку направените епидемолошки испитувања од кои се гледа дека бројот на расипани (кариозни) заби, извадени заби и заби ненадоместени со протетски помагала е двојно поголем кај нас во споредба со европските држави.
Конкретни мерки во стоматолошката дејност
Ќе ја зголемиме достапноста на сите граѓани до основниот пакет на стоматолошки здравствени услуги тргнувајќи од Уставот, според кој дека Македонија е социјална држава.
Ќе спроведеме основна стоматолошка здравствена заштита на сите граѓани на кои им е потребна, а не само на оние кои можат да си ја дозволат.
Ќе ја зајакнеме примарната стоматолошка заштита, базирана на промоција на оралното здравје и превенција на болестите.
Во овој процес на целата територија на државата ќе бидат вклучени млади дипломирани доктори по стоматологија.
Ќе создадеме поволни услови за репарација и обновување на стоматолошката опрема во јавните здравствени организации и
санација на руинираните објекти.
Ќе воспоставиме единствена мрежа на стоматолошки ординации во државата.
Ќе го унапредуваме системот на договарање и плаќање на стоматолошките здравствени услуги преку одредување и планирање на буџетот за стоматолошки здравствени услуги од вкупниот здравствен буџет во државата.
Во примарната стоматолошка здравствена заштита, кадешто финансирањето сe уште се реализира со моделот на капитација, ќе го зголемиме капитациониот бод за 5 денари.
СЛОБОДА И ПРАВДА
СЛОБОДА ВЕДНАШ!
Последниве години секој дуќанџија, секој сопственик на фирма, секој стопанственик -стравува.
Стравува од инспекции и казни.
И тогаш кога мисли дека ги подмирил сите законски обврски, пак стравува дека нешто пропуштил, дека нешто не незнаел.
Луѓето немаат правна сигурност, законите се менуваат со огромна брзина.
Прекршоците, глобите и казните се зголемуваат.
Инспекциите ја напуштија својата превентивна улога, тие се сега органи на гола репресија.
Изрекуваат драконски глоби за сe и сешто: погрешно исцртан знак за забрана на пушење во просторијата, неправилно истакнат знак за задолжително барање фискална сметка, неносење беџ со име и презиме, немање електронска адреса, работење на празник, а пречесто се случува да е некаков државен или верски празник...
Последниве години луѓето се плашат да зборуваат на телефон.
Најчесто употребувана реченица стана „Немој на телефон, подобро да се видиме...“
Се плашат да зборуваат гласно и на улица, во кафеана, во канцеларија.
Секој има впечаток дека е прислушкуван и следен.
Последниве години владее страв и паника од власта.
Последниве години луѓето се плашат да запалат цигара дури и на улица.
Забраната да се пуши во ноќни клубови и дискотеки не е никаква грижа за здравјето на граѓаните, туку претставува само сеење страв и паника, мерка која создава негативен амбиент за работа на угостителите.
Забрана за уживање, за живеење на животот онака какошто секој поединец одлучил да го живее.
Забраната да се купува алкохол во продавници со дозвола за продажба на алкохол по 19 часот не е никаква превенција од алкохолизмот, туку мерка со која се стимулира нелегална продажба на алкохолот, вештачки морал и забрана за нормално стопанисување.
Последниве години целосно е маргинализирана улогата на Собранието и
тоа е претворено во гласачка машина што само ги „аминува“ предлозите на Владата.
Во јули-август 2008 година владејачкото мнозинство, надвор од деловничката процедура, по итна постапка донесе 172 закони речиси без никаква дискусија и без присуство на опозицијата.
Законите се носеа во стилот на „брзи прсти“ - за донесување на еден закон беа потребни 35-40 секунди.
Последниве години власта е неодговорна,
неограничена во својата сфера на работење и
континуирано се меша и врши притисок врз судовите и Уставниот суд.
Уставните судии беа омаловажувани и партиски етикетирани од страна на власта.
Безобразно се врши притисок врз Уставниот суд и недолично се реагира на одлуките на Уставниот суд од страна на највисоките државни функционери со давање несоодветни коментари, оценки и организирајќи „спонтани“ протести пред овој орган.
Уставниот суд го направија предмет на дневно-политички сензации.
Од друга страна, Уставниот суд изминатиов период имаше работа како никогаш досега од почетокот на неговото постоење, што е резултат на лошото работење, незнаењето и неспособноста на собраниското мнозинство.
Уставниот суд имаше улога на законодавец заради брзоплетото и нестручно носење стотици закони спротивни на одредбите од Уставот.
Последниве години претставниците на владејачката партија ги запреа сите дебати и јавни соочувања со опозицијата,со научната и со стручната јавност.
Тоа е неприфатливо од аспект на демократијата и одговорноста.
Нема демократија без јавна дебата,
нема одговорност без отчетност.
Неодговорноста на власта е нотирана и во извештаите на релевантни меѓународни институции.
Во извештаите на Комитетот за превенција на тортура на Советот на Европа, Република Македонија се наведува како негативен пример за држава во која што постои длабоко вкоренета и широко распространета практика на неказнување на службените лица кои ги злоупотребиле овластувањата.
Последниве години во Македонија партиските „мегафони“ на власта повикуваат на јавен линч на неистомислениците, етикетирајќи одредени јавни личности како предавници и шпиони, со цел да ги замолчат при нивното искажување на несогласување со владините политики.
Заканата со јавен линч ги сече корените на демократијата и
поттикнува самоцензура.
Исто така, владините функционери се јавија во улога на најчести тужители за клевета,
а судовите под притисок мораа да пресудуваат во нивна корист.
Од друга страна, во случаите покренати против претставниците на власта, тие остануваат недостапни за судските органи.
Последниве години се врши дискриминација во општеството по сите основи.
Власта ја поддржува и спроведува дискриминацијата,
а со законските решенија дури и ја поттикнува.
Тоа можеше да се види и при донесувањето на Законот за спречување и заштита од дискриминација, кога не беа почитувани препораките од релевантни меѓународни иституции.
Наспроти укажувањата од стручната и научната јавност, не се воведе независен механизам за заштита од дискриминација.
Беа прекршени и постојните закони кои содржеа одредби за заштита од дискриминација.
Така, при изборот на членови на Државната изборна комисија, наспроти обврската за застапеност на двата пола со најмалку 30%, владејачката партија не предложи ниедна жена и со тоа го прекрши Изборниот законик.
Последниве години постои целосен хаос при вадењето на лични документи.
Граѓаните мора да чекаат по повеќе од една година за вадење лична карта и пасош, со што им се оневозможува уживањето на правото на слободно движење.
Со тоа, се воведе корупција во самото МВР – плаќање мито заради добивање побрз датум за вадење патна исправа или, пак, принудување на граѓаните да плаќаат повисоки цени заради вадење пасош по брза постапка.
Последниве години власта целосно ја потисна и загуши сферата на цивилното општество.
Таа ги маргинализира и дискредитира сите изворни форми на невладино здружување на граѓаните,
а на нивно место создаде владини односно провладини невладини организации.
Ваквите квази-невладини организации имаа иста цел: да ги бранат и промовираат „забеганите“ проекти на власта.
Од друга страна, во делот на буџетско финансирање на невладинот сектор, средствата се распределуваат без транспарентни и јасни критериуми за распределба.
Затоа:
Новата Влада ќе обезбеди СЛОБОДНО живеење, мислење, изразување за секој граѓанин!
Новата Влада нема да тепа за поинакво мислење!
Новата Влада нема да апси заради спектакли!
Новата Влада нема да притвора заради одмазда!
Новата Влада ќе воведе нов начин на работа на инспекциските служби и ново однесување на инспекторите!
Новата Влада ќе овозможи работа на претпријатијата без страв од огромни, селективни и тенденциозни казни и глоби!
Новата Влада ќе се стави под целосна контрола на Собранието!
Новата Влада ќе овозможи слободна работа на медиумите и
на невладиниот сектор!
Новата Влада ќе обезбеди слободни и фер избори!
Како?
Ќе ги задолжиме инспекциските служби да работат првенствено како превентивни органи, а дури по изречена опомена, да користат репресивни мерки.
Казните, пред сe, треба да им помогнат на граѓаните да го сообразат своето однесување со правните правила,а не да претставуваат мерки чија првенствена цел е да се прибираат средства за полнење на Буџетот на Република Македонија.
Ниту едно обвинето лице нема да биде прикажано во јавноста како однапред осудено или да биде прогласено за виновно уште пред да заврши судската постапка.
Притворот нема да биде казна за политичките неистомисленици.
Еден од првите закони кои ќе ги промениме ќе биде драконскиот Закон за заштита од пушењето.
Ние целосно стоиме зад потребата да се уреди начинот на кој граѓаните ќе се заштитат од штетните влијанија на пушењето.
Но, пред и над сe, веруваме во правото на слободен избор дали некој ќе пуши или не,
како и во обврската на државата да обезбеди рамноправни услови за економски просперитет на стопанствениците.
Да бидеме јасни, ваквото решение не значи дека не се залагаме за заштита на слободата на избор на непушачите и
за спречување на штетното влијание од тутунскиот дим.
Напротив, подготвени сме да издвоиме многу поголеми средства за превенција и едукација.
За таа цел, уште во ПРВИТЕ СТО ДЕНА Владата ќе подготви измени на Законот за полиција, на Законот за внатрешни работи, на Законот за општата управна постапка, на Законот за организација и работа на органите на државната управа, на Законот за народниот правобранител, на Законот за слободен пристап до информации од јавен карактер, на Законот за заштита и спречување од дискриминација, на Законот за пушење, на Законот за инспекциски надзор, на Законот за прекршоци.
Конкретни мерки:
Драстично ќе го намалиме рокот за издавање лични документи.
Ќе го воведеме принципот „Три документи за три недели“ – граѓаните нема да чекаат повеќе од три недели за пасош, лична карта и возачка дозвола.
Двојно ќе се намали висината на глобите за сите прекршоци.
Ќе биде создадена прецизна законска рамка за видот на медиумска кампања на државните институции и
висината на средствата кои можат да бидат потрошени за тоа,
како и санкции за носителите на јавни функции за непочитување на правилата за транспарентност во трошењето на државните пари.
Ниту едно приведување нема да биде направено со присуство на медиумски камери и
со кршење на човечкото достоинство и интегритет.
Ќе ја почитуваме презумпцијата на невиност како темел на системот на владеење на правото.
Мерката притвор никој нема да смее да ја изрекува паушално, тенденциозно, злонамерно и врз основа на реваншистички, партиски, финансиски или лични интереси.
Притворот ќе се изрекува само како привремена мерка, а не како казна.
Ќе се усвојат јасни правила за постапување на полицијата во случаите на приведување, заради заштита на идентитетот на приведените и
за почитување на презумпцијата на невиност.
Притоа, правилата за заштита на презумпцијата на невиност ќе бидат придружени и со јасни постапки и механизми за санкционирање на евентуалните прекршувања.
Ќе се почитуваат и ќе се имплементираат препораките од Комитетот за превенција од тортура и
ќе се посвети внимание на безбедноста на лицата задржани во полициски станици.
Ќе се обезбеди професионален тренинг и специјални обуки на полициски службеници во МВР заради отстранување на случаите на тортура, на сурово, нечовечко или понижувачко постапување.
Ќе бидат пропишани посебни процедури за постапување со ранливите групи (деца, стари и хендикепирани и други) при приведување.
Ќе бидат организирани обуки за судиите за стандардите на Европскиот суд за човекови права во заштитата на слободата на говор.
На сопствениците на објекти ќе им биде оставено сами да изберат дали објектот ќе биде за пушачи или за непушачи.
Алкохол ќе може да се купува во лиценцирани продавници за продажба на алкохол во текот на целото работно време на продавницата.
Слободни медиуми
Последниве години владиното финансирање на медиумите преку голем број кампањи остави темна дамка врз слободата на медиумите.
Се загуши слободата на медиумите преку изразено партиско и владино влијание.
Дека новинарите се под постојан притисок, се гледа и од тоа што владиниот портпарол бараше списоци на новинари со нивните телефонски броеви и адреси.
Исто така, говорот на омраза е многу чест начин на комуникација, во што предничат медиумските куќи кои се под политичка и финансиска контрола на власта.
Затоа:
Ќе ги ослободиме граѓаните од наметнати вистини и
ќе воведеме строга контрола над трошењето буџетски пари за медиумски кампањи.
Нема да спроведуваме цензура и
ќе обезбедиме слободен пристап до информации.
МРТВ ќе го направиме вистински јавен сервис од кој граѓаните ќе се информираат и кому ќе му веруваат.
Новата Влада нема да биде главен и одговорен уредник на медиумите во државата!
Тоа е работа на новинарите!
Новата Влада нема да врши партиско влијание врз медиумите преку трошење огромни суми народни пари за себерекламирање во медиумите!
Конкретни мерки:
Ќе донесеме законски ограничувања за медиумските кампањи на државните институции и
за висината на финансиските средства потрошени за нив.
За носителите на јавни функции кои нема да ги почитуваат правилата за транспарентност при трошењето државни пари, ќе воведеме строги санкции.
Но затоа, Новата Влада конечно ќе се фати во костец со најгорливото прашање на македонската медиумска сцена: трансформација на јавниот радио-дифузен сервис (МРТВ) од партиски билтен во професионален сервис за сите граѓани на државата.
Целта на Новата Влада е од МРТВ да направиме силен идентитетски столб на Република Македонија, тргнувајќи од позитивните искуства во регионот (ХТВ, РТС и др.).
Слободни и моќни жени
Новата Влада во првите шест месеци владеење ќе изработи стратегија и акционен план за борба против дискриминацијата на жените во работните односи по основ на бременост и мајчинство,
како и законски измени со зголемување на санкциите за дискриминацијата од овој облик,
засилен и специјализиран инспекциски надзор,
задолжително информирање на идните родилки за сите нивни права и
бесплатна правна помош за социјално загрозените жени во спорови при овој облик на дискриминација.
Конкретни мерки:
Ќе го реализираме принципот „Повеќе од две жени во Владата на Република Македонија“,со што ќе ја смениме срамната реалност.
Ќе воведеме активни мерки за вработување на жени над 45-годишна возраст.
Ќе ги поедноставиме процедурите за навремена исплата на надоместокот за породилно отсуство.
За обезбедување на безбедно и достоинствено донесување нов живот на свет, ќе ги обновиме и опремиме сите постојни родилишта во Македонија, согласно модерните медицински стандарди за гинеколошко-акушерската дејност.
Ќе ставиме најмалку едно средство за орална хормонална контрацепција на позитивна листа на Фондот на здравство.
Ќе обезбедиме поевтинување на средствата за физичка контрацепција преку оданочување со најниската даночна стапка.
Ќе воведеме теренски гинеколошки амбуланти за руралните и тешко достапни планиски средини.
Ќе го поевтиниме или, согласно со финансиските можности, ќе го направиме бесплатен абортусот во државните болници за жени- примателки на социјална помош.
Ќе ги преиспитаме сите учебници за основно и средно училиште кои, наспроти вредностите и нормите на уставниот поредок на Република Македонија, промовираат дискриминирачки стереотипи во односите меѓу мажите и жените.
Ќе отвориме нови центри за привремено згрижување на жртвите од семејно насилство.
Ќе воведеме флексибилно работно време на одреден број градинки (втора и трета смена), согласно потребите на вработените родители во единиците на локалната самоуправа.
Ќе формулираме мерки за зголемена посветеност и теренско работење на надлежните социјални и други служби за работа со жртвите на семејно насилство.
Слободни и безбедни граѓани –
полицијата во служба на граѓаните
Последниве години, полицијата се претвори во партиска машинерија и
наместо да им служи на интересите на Републиката, им служеше на интересите на тесни политички елити.
Ниту МВР, ниту тајните служби во нејзини рамки, не беа подведени под демократска контрола и
не работеа за мирот и безбедноста на граѓаните,
туку беа средство за принуда, малтретирање, заплашување и уцена на граѓаните.
Полицијата не стана симбол на сигурност, туку стана „страв и трепет“ за граѓаните.
Државата стана полициска, во најлошата смисла на зборот.
Полицајците не одговараа за пречекорување на своите овластувања.
Секторот за внатрешна контрола и професионални стандарди во рамките на МВР не претставуваше независно тело кое може да врши итни, темелни и делотворни истраги.
Ниту пак, постоеше политичка волја полицијата да се „врами“ во рамките на законот.
Последниве години, власта „без пардон“ тепаше и спречуваше собири на луѓето кои размислуваа поинаку од неа и сакаа тоа јавно да го кажат.
Полицијата дозволи да бидат тепани студентите од Архитектонскиот факултет кои протестираа против изградба на црква и џамија на плоштадот.
Полицијата не само што не озбезбеди заштита на личната сигурност на учесниците на протестот, туку и поднесе прекршочни пријави против студентите.
Власта ги тепаше фармерите во Битола кои ги бараа своите права.
Власта, со разни притисоци врз професионалните војници, сакаше да ја задуши слободата на изразување и правото на јавен протест (преку забрана за користење слободни денови, забрана за контактирање со медиуми, прекинување на годишни одмори, закана за прекинување на работниот однос ако не го прекинат протестот).
Затоа:
Наместо партиска полиција, ќе создадеме полиција што ќе им служи на интересите на Републиката.
Ќе спроведеме реформи во секторот за внатрешна контрола и професионални стандарди, како независно тело во рамките на МВР, со цел тој да се оспособи за вршење итни, темелни, делотворни и професионални истраги.
За Новата Влада, безбедноста на граѓаните е услов за слободата.
Без безбедни граѓани нема слободни граѓани.
За време на владеењето на Новата Влада, граѓаните нема да живеат во страв, нема да се плашат дали некој ги прислушкува,
стопанствениците нема да стравуваат од „државен рекет“,
а за локалните, партиски насилници, ќе има нулта толеранција.
За време на владеењето на Новата Влада, родителите без страв од насилство ќе ги испраќаат децата на училиште.
Новата Влада ќе направи темелна реформа на Управата за безбедност и контраразузнавање (УБК) со што драстично ќе ја намали можноста за злоупотреба на тајната служба против интересите и слободата на граѓаните!
Од полицијата нема да правиме партиска војска!
Новата Влада НЕМА да ја користи полицијата за да ги прислушкува граѓаните за партиски цели!
Новата Влада ќе создаде услови за слободно разговарање во чаршијата, без шепот и без стравување од прислушкување и следење на луѓето!
Новата Влада ќе создаде услови и амбиент за слободно користење на телефоните и на сите средства за комуникација!
Новата Влада ќе ја направи полицијата пријател на граѓаните кој ќе работи за нивната сигурност и безбедност!
Како?
Во ПРВИТЕ СТО ДЕНА, Новата Влада и собраниското мнозинство ќе донесат пакет-мерки со кои ќе се овозможи стабилизирање на правната држава:
Ќе започнеме иницијатива за преиспитување на сите кривични пријави поднесени во јавното обвинителство, кои останале без конкретен исход во последните неколку години.
Ќе формираме комисија којашто ќе ја испита одговорноста за неподнесувањето на кривичните пријави подготвени од надлежните сектори во МВР од областа на организираниот криминал, кои, наместо да бидат проследени до јавното обвинителство, останаа заборавени во фиоките на актуелното раководство на МВР.
Ќе го ставиме „под лупа“ коруптивниот проект Скопје 2014,
ќе го отвориме случајот за уништувањето на документацијата за тендерските постапки за Музејот на ВМРО, Стариот театар, театарот во Велес и проектот Нобеловци.
Ќе ги провериме сите набавки со непосредна спогодба,
ќе ја утврдиме легалноста на трансферот на средства од Владата кон општина Центар.
Ќе обезбедиме највисоко ниво на граѓанска контрола врз работата на полицијата.
За таа цел, Новата Влада ќе направи четири крупни реформски зафати за слобода и безбедност на граѓаните:
1) целосна деполитизација на полицијата;
2) комплетно реформиран систем на тајни служби;
3) законитост и селективност во примената на посебните истражни мерки (прислушкување итн.);
4. Силна цивилна контрола врз безбедносните служби.
Новата Влада ќе подготви ново системско законско решение за реформиран безбедносен систем на Република Македонија, со што ќе се овозможи подобра и поефикасна координација на надлежните институции со воспоставување единствена евиденција, размена на информации и цивилна контрола како законска обврска.
Целосна деполитизација и департизација на полицијата
Целосната деполитизација и департизација на полицијата ќе биде извршена како наш траен влог во развојот на демократијата во македонското општество.
Со закон подзаконски акти ќе се воведат објективни и прецизни критериуми за вработување на полициските службеници.
Со тоа, драстично ќе ги намалиме шансите на политички назначените челници во Министертвото за внатрешни работи да можат да влијаат врз професионализмот на вработените во безбедносните служби и
ќе го редуцираме интервенционизмот, особено од оние кои се наоѓаат наповисока положба во процесот на командување.
Ова ќе биде прв чекор кон осамостојување на полицијата и
нејзино дејствувањево рамките на законот,
спроведување на принципот на оперативна независност и
полиција во служба на сите граѓани.
Бидејќи полицијата е на сите граѓани, таа не смее да има партиска ниту етничка боја.
Таа не смее да биде сфатена како партиско- фамилијарен бизнис.
Сакаме полиција во служба на народот,
не за неколкумина, не за мнозинството, туку за сите!
Реформа на системот на специјални служби
Управата за безбедност и контраразузнавање (УБК) ќе ја трансформираме во мала, но ефикасна државна служба што ќе биде во единствена функција на заштита на поредокот утврден со Уставот.
Целта е работата на овој сервис да стане компатибилна со интересите на безбедноста на државата и
да создаде целосно професионален сервис.
Новата Влада со закон ќе го спречи работењето на УБК во служба на политичките елити на власт.
Во новото законско решение, УБК ќе се ослободи од полициската компонента на нејзиното функционирање и
ќе се врати на изворната функција на контраразузнавањето: собирање, анализирање и оценување податоци и информации за дејствување на поединци, групи организации и странски служби против интересите на Република Македонија.
Ќе ги употребиме најдобрите странски искуства и законски ќе ги ограничиме надлежностите на службата и овластувањата на нејзините припадници.
Со законот максимално ќе ја ограничиме примената на посебните истражни мерки.
Конечно, со закон прецизно ќе ја регулираме координацијата помеѓу специјалните служби, со цел поголема ефикасност и рационализација на ресурсите.
Реформа во областа на следење на комуникациите
Новата Влада ќе направи прислушкувањето да биде исклучок, а не правило во постапката за собирање докази.
Со закон ќе ги интегрираме постојните овластени органи за спроведување на специјалните мерки и ќе ги обединиме нивните капацитети во еден самостоен и функционално независен орган надвор од МВР.
Со тоа, овој орган не само што ќе биде независен, туку и директно одговорен за својата работа и евентуалните злоупотреби.
Цивилна контрола на безбедносните служби
Нема слобода и безбедност без граѓанска контрола на безбедносните служби.
За Новата Влада, парламентарната контрола ќe биде еден од клучните коректори на работењето на МВР и останатите безбедносни органи.
Исто така, постојаната контрола од страна на правосудните органи, посебно врз законитоста при применувањето на посебните мерки и проценката за нивната оправданост,
како и ангажманот на Народниот правобранител во случаите на кршење на човековите слободи и права од страна на МВР, се од особено значење и Новата Влада ќе ги засили напорите за поголема ефикасност на овие институции.
Конечно, во Законот за Народниот правобранител ќе предвидиме посебна организациона единица во институцијата Народен правобранител – полициски омбудсман, со надлежност да спроведува независна истрага за утврдување на пречекорувањата на полициските овластувања и кршење на човековите слободи и права.
Полицискиот омбудсман ќе биде дополнителна гаранција за професионалната работа на Секторот за внатрешна контрола и професионални стандарди при МВР.
Покрај овие четири клучни приоритети, Новата Влада ќе посвети особено внимание на:
Борбата против организираниот криминал и корупцијата.
Спречување на нелегалната миграција и трговија со луѓе со обезбедување услови за заштита и ресоцијализација на жртвите.
Посебен акцент ќе биде ставен на борбата против трговијата и злоупотребата на дрогата и
нелегалните трансакции со оружје, воена опрема и материјали за двојна употреба.
Унапредување на системот на кризен менаџмент и
подобрување на координацијата со останатите државни институции чии надлежности се во оваа област.
Подобрување на квалитетот на услугите на МВР,
поедноставување на процедурите за апликација и
скратување на времето за одлучување по нив.
Ќе воспоставиме поблиска соработка на МВР со државниот Факултет за безбедност и другите високообразовни институции од областа на безбедноста во земјата.
За нас, младите образовани и стручни кадри ќе бидат носечки столб и иднина на МВР.
Ќе продолжиме со концептот на соодветна и правична застапеност на немнозинските заедници во структурите на безбедносните служби.
За нас, полиција блиска до народот е полиција која го одразува мултиетничкиот какартер на државата.
Ургентни мерки за спречување на појавата на масовно барање азил од граѓаните на РМ во земјите членки на ЕУ:
Идентификување и попречување на организаторите.
Координирани мерки на МВР во соработка со локалната самоуправа, НВО и медиумите, а во насока на информирање и едуцирање на граѓаните со крајна цел - превенција на појавата.
Подобрување на комуникацијата со земјите-дестинанти заради преземање заеднички активности.
Останати проекти во областа на безбедноста:
Враќање на позорникарната служба и на реонскиот полицаец.
Програма за препознавање на семејното насилство од страна на полициските службеници и
воспоставување соодветни полициски овластувања во случај на семејно насилство.
Програма за обликување на јавниот простор и воведување полициски надзор на јавен простор (осветлување, камери на критични места како автобуски постојки и зафрлени улици и места, строго селективно користење на видео надзор со јавно обележување, затворени паркови во текот на ноќта итн.).
Зајакнување на капацитетите на МВР за справување со компјутерскиот криминал
и детската порнографија.
Подобрување на нивото на заштитата на сведоци преку унапредување на соработката и користење искуства од развиените европски држави.
Измена на Законот за обезбедување со цел спречување на хаосот во приватното обезбедување преку:
формирање дирекција за приватно обезбедување - самостојно тело во рамките на МВР што ќе работи на развој, стандардизирање и контрола во примената на јавните овластувања дадени на друштвата за обезбедување;
надзор на работата на Комората за обезбедување и ревизија на нејзиното работење;
засилен надзор врз работењето на приватните агенции за обезбедување.
ПРАВДА ВЕДНАШ!
Последниве години, младите, студентите, другарите меѓу себе сe помалку зборуваат за музика, за филмови, за љубов, за испити, за книги...
Нивниот секојдневен муабет се состои во прераскажување на последните апсења снимени на телевизија, во предвидувања кој ќе биде следниот уапсен и притворен, колку ќе трае притворот, какви автомобили возат познатите телохранители на уште попознатите државни функционери, колку се тие недопирливи за правдата, за судот и за полицијата.
Последниве години, веќе никој не верува во владеење на правото и
еднаквоста на граѓаните пред законот.
Уште помалку луѓето веруваат во судството.
По долги години водење судски спорови, многу граѓани чувствуваат дека го знаат правото и законот подобро од дел од судиите избрани без никакво искуство и знаење.
Последните избори на судии и членови на Судскиот совет создадоа негативно јавно мислење за судиите.
Судијата веќе не е тоа што бил/а порано или тоа што се очекува да биде од него/неа.
Судиите повеќе не уживаат углед во нашето општество, не се сметаат за најдобри познавачи на законот, не се верува во нивната стручност, а ниту пак во чесноста.
Судиската функција не е повеќе престижна правничка функција.
Последниве години, колку повеќе се зборува за спречување на корупцијата, толку повеќе ја има.
Ја има насекаде, како политичката, така и онаа „ситната“ секојдневна корупција по шалтерите, болниците, училиштата и факултетите.
Таа произлегува од непотизмот, од фамилијарните врски во државните „бизниси“,
од бројните договори за јавни набавки и нивните „продолжувања“, „измени“, „анекси“ кои се прават во четири очи, далеку од јавноста, од нетранспарентноста за висината на исплатените хонорари со државни пари,
од преголемите дискрециони овластувања на администрацијата,
од неработењето, неспособноста и сервилноста на Државната комисија за спречување на корупцијата.
Јавното обвинителство надлежно за борба против организираниот криминал и корупцијата е неефикасно, надвор од востановената организација, хиерархија и субординација – принципи на кои почива системот на јавно обвинителство во нашата држава.
Тоа е сервилно кон извршната власт,
а неговите единствени резултати кои се паметат се - спектаклите.
Новата Влада ќе обезбеди еднаква ПРАВДА за сите граѓани во државата!
Новата Влада ќе ги држи рацете далеку од судската власт!
Новата Влада ќе обезбеди еднаквост на граѓаните пред законите!
Новата Влада ќе обезбеди владеење на правото!
Новата Влада веднаш ќе ги спречи спектакуларните апсења!
Новата Влада ќе спроведе вистинска борба против политичката корупција
и „ситната“ корупција што го отежнува секојдневното живеење на граѓаните!
Новата Влада нема да се служи со притворот како алатка за заплашување на луѓето и казнување на неистомислениците!
Новата Влада ќе овозможи достоинствен живот на лицата лишени од слобода!
Како?
Ќе ја подобриме работата на судството и јавното обвинителство.
Ќе го отстраниме министерот за правда од Судскиот совет и од Советот на јавни обвинители.
Ќе формираме нов орган за спречување на корупцијата.
Ќе овозможиме ефикасно работење на извршителите.
Ќе ги отвориме вратите во судството и во јавното обвинителство за сите квалитетни, стручни и способни правници.
Ќе ја зајакнеме одговорноста на судиите и на јавните обвинители.
Ќе ги остручиме и едуцираме затворските службеници.
Ќе ги реконструираме казнено-поправните и воспитно-поправните установи.
За таа цел, уште во ПРВИТЕ СТО ДЕНА Владата ќе подготви измени на: Уставот на Република Македонија, Законот за судовите, Законот за јавно обвинителство, Законот за управните спорови, Законот за обука на судии и јавни обвинители, Законот за спречување на корупцијата, Законот за извршување санкции, Законот за конфликт на интереси, Кривичниот законик, Законот за Владата на Република Македонија, Законот за Судскиот совет, Законот за Советот на јавни обвинители и бројни други законски акти.
Независно судство Конкретни мерки:
Независност
Министерот за правда ќе се исклучи од Судскиот совет како негов член по функција.
Неговото место ќе биде дополнето со член на Судскиот совет избран од редот на судиите.
Мандатот на членовите на Судскиот совет ќе биде скратен од 6 на 4 години за да се оневозможат евентуалните злоупотреби на предолгото вршење на функцијата.
Членовите на Судскиот совет волонтерски ќе ја вршат оваа функција.
Ним нема да им мирува работниот однос, туку и во иднина ќе продолжат професионално да си ја вршат судиската функција, односно професијата што ја вршеле пред изборот.
Секој член на Судскиот совет ќе поднесува одговорност за извршувањето на функцијата пред оној што го избрал.
Ќе биде воведен институтот разрешување од член на судскиот совет заради нестручно работење и злоупотреба на функцијата.
Квалитет
За судии во основните судови ќе можат да бидат избрани одлични и специјализирани правници од стопанството, од редот на стручните соработници, од јавната администрација, невладиниот сектор, адвокатите, нотарите, извршителите, медијаторите, правните консултанти со положен правосуден испит и со најмалку петгодишно работно искуство во струката.
За судии во апелационите судови ќе можат да бидат избрани судиите од основните судови со најмалку осумгодишно работно искуство во основен суд.
За судии во Управниот суд ќе можат да бидат избрани судии од апелациските судови со најмалку тригодишно работно искуство во апелациски суд.
Во управниот суд ќе можат да бидат избрани и дипломирани правници со положен правосуден испит од редот на раководните државни службеници со работно искуство од најмалку петнаесет години во службата.
Вишиот управен суд ќе биде укинат со измени на Законот за судовите и на Законот за управните спорови.
За судии во Врховниот суд ќе можат да бидат избрани судии од Управниот суд со најмалку тригодишно работно искуство во Управниот суд, судии од апелациските судови со најмалку петгодишно работно искуство во апелациски суд, адвокати со најмалку дваесетгодишно работно искуство во адвокатура, универзитетски професори по право единствено со звање редовен професор.
Академијата за обука на судии и јавни обвинители ќе може да биде вистински филтер за влез во судството и обвинителството на најдобрите дипломирани правници само откако ќе се воспостават објективни критериуми за вистинско рангирање на високообразовните установи во државата.
Дотогаш, Академијата ќе биде клучен едукативен центар во кој сите судии и јавни обвинители континуирано ќе ги надградуваат своите знаења и вештини.
Секој судија и кандидат за судија во секој суд ќе мора да има ислушано одреден број часови во вид на почетна или континуирана обука во Академијата.
Кадровскиот капацитет на Академијата ќе биде зајакнат со повеќе стручни и искусни предавачи од редот на судиите и јавните обвинители и голем број странски едукатори.
Квалитетот и ефикасноста на судиите ќе се мерат преку бројот на решени предмети, бројот на обжалени пресуди, бројот на потврдени пресуди, причините за укинување на пресудите и времетраењето на судските постапки, а не преку пресметување на бројот изречени години затвор.
Ќе се преиспита висината на утврдената норма за работа на судиите што го намалува квалитетот на работата на судијата за сметка на квантитетот.
Претседателите на судовите ќе имаат широки овластувања во поглед на следењето на работата на секој судија, но и голема одговорност за севкупното работење на судот.
Ќе подготвиме листи со започнати судски постапки кои, спротивно на принципот на судењето во разумен рок, сe уште не се завршени.
Претседателите на судовите ќе бидат должни да ги обезбедат сите неопходни претпоставки за завршување на ваквите предмети.
За неажурноста на судот, заедно со конкретниот судија, ќе одговара и претседателот на судот кој не ги презел сите неопходни мерки за подобрување на состојбата.
Единствената примена на законите ќе биде обврска за секој судија,
а за полесно остварување на таа цел во судовите ќе се формираат одделенија кои ќе се грижат за усогласување на судската практика.
Транспарентност
Ќе биде воспоставен непосреден и континуиран однос на соработка помеѓу судовите и медиумите.
Во секој суд ќе биде назначено лице за комуникација со јавноста кое на непосреден начин, професионално, редовно и отворено ќе ја информира јавноста за начинот на работа на судот, за приливот на предмети, за ажурноста на судот и за сите позначајни прашања од неговата работа.
Работата на секој судија ќе може да ја цени целата поширока јавност преку објавување на извештаите за работата на судовите на веб-страниците на секој суд и нивно доставување на увид до Собранието на Република Македонија, до академската заедница и до невладиниот сектор.
Јавно ќе се објавуваат и донесените правосилни пресуди, обезбедувајќи соодветна заштита на личните податоци.
Резултатите од анкетите и истражувањата во врска со функционирањето на судскиот систем, спроведени од секоја релевантна странска или домашна организација, ќе бидат јавно објавени и достапни за анализа на сите заинтересирани страни.
Во секој суд ќе постојат книги за поплаки и пофалби за работата на судиите и судската администрација што во секое време ќе им бидат достапни за увид на Судскиот совет и Народниот правобранител и на сите заинтересирани медиуми, невладини организации и граѓани.
Одговорно јавно обвинителство
Конкретни мерки:
Министерот за правда ќе се исклучи од Советот на јавни обвинители, како негов член по функција.
Неговото место ќе биде дополнето со член избран од редот на јавните обвинители.
Членовите на Советот на јавни обвинители волонтерски ќе ја вршат оваа функција.
Ним нема да им мирува на работниот однос, туку и во иднина ќе продолжат професионално да си ја вршат обвинителската функција, односно професијата што ја вршеле пред изборот.
Секој член на Советот на јавни обвинители ќе поднесува одговорност за извршувањето на функцијата пред оној што го избрал.
Ќе биде воведен институтот разрешување од член на Советот заради нестручно работење и злоупотреба на функцијата.
Основите за одговорност на јавните обвинители и на Јавниот обвинител на Република Македонија ќе бидат точно прецизирани и утврдени во Законот за јавно обвинителство, за да не се дозволи и во иднина неказнето провлекување грешки во работата на обвинителството.
Секој обвинител лично ќе одговара за неуспехот на својата работа,
а за севкупната работа на обвинителството, Јавниот обвинител на Република Македонија ќе поднесува политичка одговорност.
Основното јавно обвинителство за гонење на организиран криминал и корупција отстапува од воспоставените принципи на хиерархија и субординација во работењето на овој државен орган.
Ваквата организација на обвинителството не соодветстува на судската, бидејќи нема основен суд за организиран криминал, туку постои одделение за организиран криминал и корупција при Основен суд Скопје 1 - Скопје.
Затоа, Основното јавно обвинителство за гонење на организиран криминал и корупција ќе се трансформира во Одделение за спречување на корупција и организиран криминал (ОСКОК) при Основното јавно обвинителство - Скопје.
На тој начин ќе се прецизира органот пред кого овие обвинители ќе поднесуваат одговорност.
Основниот јавен обвинител, со внатрешни акти за реаспределба на работните обврски и задачи, ќе може да распоредува јавни обвинители во ОСКОК.
Со формирањето, ОСКОК би презело одредени надлежности со кои располагаат Дирекцијата за спречување на перење пари и Финансиската полиција.
Државниот завод за ревизија ќе има овластување да поднесува кривични пријави пред ОСКОК,
а ОСКОК ќе биде обврзан да одговори во ограничен временски рок за исходот од постапката по поднесените пријави од ДЗР.
Јавните обвинители од ОСКОК ќе бидат посебно стимулирани за чесна, законита и ефикасна работа со обезбедување дополнителни приходи за извршувањето на своите задачи.
Ефикасно извршување
Конкретни мерки:
Ефикасното извршување придонесува за подобрување на инвестициската клима и
на условите за стопанисување во државата.
Само самостојни и независни од власта извршители можат бескомпромисно да го спроведат законот и
да покажат ефикасност.
Комората на извршители активно ќе биде вклучена при секои менувања и дополнувања на Законот за извршување, особено при утврдување на тарифата за извршителите.
Во Комисијата за полагање на извршителски испит ќе учествуваат и извршителите како нејзини членови.
Ќе биде исклучено учеството на министерот за правда во контролата над работата на извршителите.
Извршителите се продолжена рака на судската власт, министерот за правда не смее да се меша во нивната работа.
Заради подобрувањето на заштитата на правата на должниците, а имајќи ја предвид тешката економска состојба на граѓаните, ќе биде укинат данокот на додадена вредност на услугите на извршителите со цел намалување на финансиските оптоварувања на должниците.
Контролата на администрацијата на извршителите ќе потпадне под ингеренции на министерот за информатичко општество и администрација.
На извршителите ќе им биде обезбеден пристап до базата на податоци на централната пријавница на граѓани во МВР и до другите бази преку on-line врски.
За должниците кои се социјални случаи извршувањето ќе се извршува бесплатно – без наплата на извршителска тарифа.
Достоинствен живот
за лицата лишени од слобода
Конкретни мерки:
Јавен конкурс за изборот на раководниот кадар на воспитно-поправните и казнено-поправните установи, наместо нивно именување од страна на извршната власт по партиски клуч.
Враќање на бенефицираниот стаж на вработените во воспитно-поправните и казнено-поправните установи, кои имаат непосреден контакт со затворените и притворените лица заради специфичноста за работните услови, сложеноста и тежината на работните обврски.
Задолжителна континуирана обука и едукација на вработените во воспитно-поправните и казнено-поправните установи во специјализиран центар за обука на службениците.
Зголемување на бројот на воспитувачи и чувари.
Целосна имплементација на т.н. мрежа на установи утврдена со Законот за извршување на санкции со цел да профункционираат КПУ Куманово, Домската болница во Идризово за потребите на зависниците и на старите и изнемоштени лица,
како и да се изврши дислокација на Малолетничкиот затвор од Охрид во Прилеп, кој ќе биде специјализиран затвор за малолетници, наспроти сегашната состојба на мешање на малолетничкиот дел со притвореничкиот оддел, што е исклучително негативно за малолетниците.
Обновување на стопанската дејност во затворите, како начин на нивно самофинансирање.
Дислоцирање на Воспитно-поправниот од Казнено-поправниот дом Идризово во Скопје, заради доследна имплементација на Стратегијата за малолетници и на Законот за малолетничка правда.
Еднаков и праведен третман на осудените лица при користењето на законските поволности: отпуст, работен ангажман надвор од установата, посети, користење на свеж воздух, здрава храна и сл.
Склучување договори за вработување на лицата по издржувањето на казната, со обезбеден континуиран надзор на социјалните центри врз нивната ресоцијализација и општествената интеграција.
Спречување на корупцијата
Конкретни мерки:
Досегашната работа и практика на Државната комисија за спречување на корупцијата (ДКСК) покажа дека нема никакво влијание и значење за борбата против корупцијата.
Напротив, нејзината работа е сведена на поднесување иницијативи за пројавени коруптивни дејствија кои, независно од нејзиното постоење и работа, органите на прогонот ги имаат како своја основна законска надлежност.
Мерливи резултати за нејзиното последно петгодишно работење - нема.
Со други зборови, Антикорупциската комисија во моментов претставува неефикасен приврзок на власта заради нејзината кадровска поставеност, како и заради обемот на законски надлежности со коишто располага.
Затоа, ќе донесеме нов Закон за спречување на корупцијата со кој:
Ќе предвидиме целосна независност, департизација и стручност на членовите на Државната комисија за спречување на корупцијата.
Поголемиот број од нив ќе се избираат од редот на независните стручњаци, истакнати адвокати, пензионирани судии, јавни обвинители, од академската заедница и сл., предложени од официјалните здруженија на граѓани и комори што со закон се овластени да ги претставуваат нивните интереси.
Со ова законско решение Комисијата за спречување на корупцијата ќе добие персонален состав каков што заслужува секое регулаторно тело во една држава.
Ќе ги зголемиме надлежностите на Државната комисија за спречување на корупцијата и
ќе ја претвориме од подготвувач на селективни иницијативи до јавното обвинителство во подносител на кривични пријави за конкретни кривични дела.
Со ваквото ново овластување Државната комисија за спречување на корупцијата ќе стане активен и значаен чинител во гонењето на криминалот и спречувањето на корупцијата во државата.
ИДЕНТИТЕТ И ДОСТОИНСТВО
Зошто идентитет во предизборна програма на политичка партија?
Што може една политичка партија предизборно да вети и да оствари на темата идентитет?
Има ли потреба во Република Македонија да се зборува за идентитетот на македонските граѓани, на македонскиот народ?
Поаѓајќи од фактичката ситуација во државата и политиките на власта во изминативе 5 години, новата Влада планира да направи темелни чекори во насока на реафирмација на македонскиот етнички идентитет и
создавање подлога за градење граѓански идентитет на сите граѓани во Република Македонија.
Актуелниот момент е повеќе од загрижувачки за граѓаните на нашата држава.
Денеска Македонците се поделени повеќе од кога било претходно.
Денеска нашите граѓани се гледаат низ „нишанот“ на патриоти и предавници, словенски или антички Македонци, верници и неверници.
Денеска религиозната нетрпеливост помеѓу граѓаните од различна вероисповед го достигна својот врв.
Новата Влада ќе вложи голем напор да престанат поделбите помеѓу Македонците и
ќе понуди концепт за градење трајна основа за соживот помеѓу различните етнички заедници во Република Македонија.
Тоа ќе го направиме преку големи зафати во културната политика,
зацрстување на столбовите на нашиот идентитет (јазикот, православието, словенското наследство),
како и преку афирмација на останатите аспекти на нашиот идентитет (античкото и отоманското наследство како нераздвоен дел од македонското и светското наследство, интеграција и почитување на останатите религии и култури во Република Македонија, вградување и почитување на македонскиот идентитет во европскиот идентитет преку влезот на Република Македонија во европското семејство на народи).
За новата Влада македонскиот идентитет е повеќеслоен и
оваа повеќеслојност нe прави побогати и посилни.
За нас, почитувањето на македонскиот јазик и
историската улога на Македонската православна црква,
плурализмот на религиите,
надворешната политика,
одбраната и
културата
се клучните прашања кои го дефинираат нашиот идентитет.
Добрите меѓуетнички односи и суштинската комуникација помеѓу заедниците се вредност со која треба да се гордееме и да го збогатуваме нашиот идентитет.
Конечно, влезот на Република Македонија во ЕУ и
НАТО ќе значи конечна потврда дека нашата земја има заслужено место помеѓу најразвиените европски држави.
Новата Влада ќе го врати достоинството на македонскиот народ и на граѓаните на Република Македонија,
а со тоа ќе го реафирмира националниот идентитет на македонскиот народ.
Новата Влада од македонскиот јазик ќе направи столб на нашиот идентитет.
Новата Влада смета дека православието и плурализмот на религиите се столб на нашиот идентитет.
Новата Влада суштински ќе го ревидира идентитетскиот срам на Република Македонија, проектот Скопје 2014.
Новата Влада нема да ги третира меѓуетничките односи само низ призмата на „бројот на вработени во јавната администрација“,
туку ќе направи и амбиент за вистинско унапредување на довербата и односите помеѓу сите етнички заедници во Република Македонија.
Новата Влада ќе ги врати загубените пријатели на Република Македонија во меѓународната заедница.
Новата Влада ќе направи од Македонија почитуван партнер и сојузник на ЕУ
и НАТО.
Новата Влада ќе води надворешна политика од која граѓаните нема да се срамат, туку со која ќе се гордеат.
Новата Влада ќе ја внесе РМ во НАТО и
ќе отпочне преговори со ЕУ,
притоа целосно зачувувајќи го идентитетот на македонскиот народ.
Македонската култура
и културата на Македонија
Ние ја сфаќаме македонската култура како култура на македонскиот народ на почвата на Македонија,
но и на сите заедници што живееле или живеат на овој простор.
Оттука следи дека сме одлучно против создавање митови за потеклото на овој или оној народ на почвата на Македонија,
како и нивна злоупотреба во политички цели.
Нам не ни требаат лажни митови кои го поткопуваат националниот идентитет, туку силна културна политика која ќе овозможи „културен натпревар“ со другите нации во рамките на европското семејство.
Културата сведена на фасада и партиски ритуал е најгрдиот инструмент за политичка манипулација.
Она што е клучна одлика на културата во Македонија е нејзината хетерогеност по национална, етничка основа, но и по уметничка, идеолошка позиција.
Културниот идентитет кој во себе вградува елементи на целокупното наследство, од античкиот период, преку доминантното словенско наследство и, се разбира, византиските фрагменти, како и не помалку важните траги на отоманската култура, треба да биде наша предност во однос на пропагирањето на чистите и стерилни идентитети.
Ние сме богати затоа што низ нас се проѕираат многу културни слоеви.
Затоа, новата Влада ќе се залага за откривање на ова културно богатство,
негово чување и афирмирање во ризницата на европските и светските култури.
Проекти
Ќе ја разгледаме можноста да воспоставиме ново натпартиско тело – Национален совет за култура.
Советот ќе биде составен од врвни претставници од сите области во културата и тој ќе има подолг мандат (не помалку од 5-6 години).
Советот ќе одлучува по клучните стратешки прашања од областа на културата,
но и ќе ја донесува, заедно со Министерството за култура, годишната стратегија за култура.
Советот ќе има широки овластување за донесување одлуки од областа на културата,
како и приоритетите при финансирањето на културните активности и проекти.
Советот еднакво ќе ги помага државните институции и
независните институции на културата.
Ќе се залагаме за комплетна професионализација на ископувањата и
соодветна заштита на културното наследство.
Стручната и темелна заштита на културното наследство е предуслов за нашето успешно претставување пред светот.
Ќе воспоставиме прецизен систем за публикација на артефактите и
отворање на нашите археолошки откритија кон меѓународната експертска јавност.
Релевантни артефакти се меѓународно верификуваните артефакти!
Силна култура е меѓународно призната и почитувана култура!
Ние ќе му дадеме приоритет на конзервирањето и промовирањето на нашите стари цркви и манастири (фрескоживопис, иконопис, архитектура на старите цркви и манастири), наспроти дневно-политичката злоупотреба на градење нови цркви.
Нашата Македонија е преполна со стари и вредни цркви и манастири.
Тие се доказ за нашата историја и нашиот идентитет.
Тоа се нашите историски и културни бисери.
Затоа, новата Влада ќе се залага за достоинствено претставување на старите цркви и манастири преку развивање на културниот туризам.
Ќе овозможиме создавање на т.н. „независни простори“, за остварување на културните потреби на нашите граѓани и уметници.
Ние буџетски ќе го поддржиме градењето на овие простори,
но нема да интервенираме во нивната содржина.
За новата Влада, независната културна сцена ќе биде навистина независна.
Преку независните простори, ќе ги поттикнеме граѓаните да „излезат на улица“ и да ги остваруваат своите културни потреби во една креативна атмосфера.
Поддршка и стимулација на непрофитните организациии на цивилното општество,
на неформалните иницијативи и групи,
на уметничките организации, и тоа на оние кои дејствуваат низ нови форми и начини на работа, кои стимулираат самоорганизациски модели и структури и кои се отворени за партиципација.
Актерите на независната културна сцена се оние кои треба да бидат клучот во културната децентрализација.
Ќе ги засилиме активностите за брендирање на Македонија како лулка на словенската писменост и
на цивилизациски, уметнички и просветителски достигнувања.
Ќе ги реставрираме и ќе ги обновиме античките градови во Македонија,
а амфитеатрите ќе ги претвориме во места за културни настани.
Обнова и реставрација на духовните храмови на другите религиозни заедници во Македонија: џамиите, текињата, синагогите.
Поддршка и обнова на културните манифестации: Струшки вечери на поезијата, Рацинови средби, Охридско лето и сл.
Заживување на домовите на културата во РМ.
Особено внимание ќе посветиме на обновата и оддржувањето на спомен-обележјата од НОБ и
оние од илинденскиот период,
како и на негувањето на партизанската и
илинденската традиција.
Обновување на идејата за отворање на преспанскиот регион, како пример за меѓудржавна и регионална соработка.
Ќе иницираме проект „Мрежа на мали кино-сали“, финансирани од градот Скопје преку државниот буџет.
Ќе поттикнеме и делумно ќе финансираме неколку авторски фестивали од областа на филмот, музиката, театарот.
Новата Влада нема да биде медијатор и узурпатор во културата,
таа само ќе овозможи услови за културата да се развива независно и непречено.
Затоа, ние сакаме да ја затвориме вратата на партиските лажни идеолози во културните институции!
Сакаме да отвориме „слободни зони“ за културата!
Македонскиот јазик
„Македонскиот јазик е единствената наша комплетна татковина“
– Блаже Конески
Јазикот е нашата најсилна идентитетска котва.
За новата Влада грижата за македонскиот јазик ќе биде врвен културен и политички приоритет.
Новата Влада ќе се труди да го сочува, развива и унапреди македонското јазично наследство.
Како?
Ќе ги преиздадеме сите дела значајни за македонската културна и јазична историја и
ќе го поддржиме издавањето на уметничка и преводна литература на македонски јазик.
За нас е важен квалитетниот текст, а не бројката на наслови.
Ќе го поддржиме отворањето на нови лекторати по македонски јазик, особено во државите на ЕУ.
Ќе го вклучиме македонскиот јазик во сета културна мрежа создадена од институциите на ЕУ и преку тоа ќе се избориме македонскиот јазик да се здобие со статус на службен јазик во институциите на ЕУ.
Ќе го поддржиме правото на сите Македонци каде и да се во светот да ги уживаат сите придобивки на културен и јазичен план:
да издаваат весници,
да пишуваат уметничка литература и
да основаат свои културни друштва.
Ќе се заложиме македонскиот јазик да го стекне статусот на јазик во службена употреба во соседните држави, или барем во оние населени места во кои Македонците претставуваат значително мнозинство.
Афирмацијата на македонскиот јазик и култура во нашата држава, меѓу заедниците со друг мајчин јазик, сакаме да ја постигнеме преку политиката на атракција (привлечност), а не преку присила.
На ист начин, сакаме кај Македонците да ја поттикнеме и да ја развиеме почитта кон другиот, кон неговиот јазик и култура.
Сметаме дека треба да се развива заинтересираност за јазикот и културата на другиот, особено на Македонците како мнозинска заедница, па за остварување на целта ќе организираме младински кампови на мултикултурно живеење.
Конкретни мерки:
Преиздавање на дела значајни за македонската јазична и културна историја и тоа:
100 книги од македонски автори од 9. до 20 век;
(пре)издавање на 50 книги посветени на јазичната и културната историја на Македонија, напишани на јазиците на другите заедници во Македонија;
(пре)издавање на 50 книги од странски автори посветени на македонскиот и сите други јазици што се зборуваат (зборувале) на почвата на Македонија.
Поддршка за енциклопедиски изданија наменети за широка читателска публика:
енциклопедија на македонскиот јазик;
енциклопедија на македонскиот народ;
македонска енциклопедија;
енциклопедија на Македонија.
Поддршка за изработка и издавање на голем речник на македонскиот јазик,
како и речници на јазиците на другите заедници во РМ.
Поддршка за изработка и издавање на академска граматика на македонскиот јазик.
Отворање на македонистички центар со задача да ги организира македонските лекторати во странство,
да издаде учебници и други прирачници за сите јазични рамништа и
да ја организира летната школа по македонски јазик, литература и култура во Охрид (во соработка со УКИМ).
Отворање и развој на центар за изучување на јазиците и културите на почвата на Македонија.
Отварање на центар за македонскиот јазик како странски и како втор јазик.
Обнова на родните куќи на значајни културни дејци од РМ и создавање спомен-музеи.
Организирање летни кампови на децата и младината од соседните држави со цел учење и афирмирање на јазикот и културата на „другиот“.
Меѓународниот семинар за македонски јазик, литература и култура ќе го направиме посебна организациска единица на УКИМ, со зголемен буџет, редовни приходи и системско реорганизирање по оддели.
Ќе поддржиме проекти за синхронизирање на цртани филмови на македонски јазик.
Новата Влада и религијата
Социјалдемократија и религијата не се спротивставени.
Ние се залагаме за слобода на вероисповед.
Сепак, религијата не смее да биде злоупотребувана за политички цели, исто како што и политиката не смее да се експлоатира за религиски цели.
Социјалдемократијата, како и верата, се темели на почитување на човекот и солидарноста, па затоа посветува посебно внимание на сиромашните, послабите и онеправданите.
И двете се залагаат за еднаквост, хуманост и поправедно општество.
Не постои конфликт меѓу религијата и социјалдемократија, напротив:
„Верата во голема мера ги инспирира токму оние вредности кои ни требаат за политиката да може да функционира: одговорност, солидарност, трпеливост, сочувство, вистинитост, толеранција“ – Стефан Тимс, потпретседател на Лабуристичката партија на Велика Британија.
СДСМ не е атеистичка партија.
Но, СДСМ не се повикува на христијанската вера, бидејќи тоа прашање го препушта на секој граѓанин како негова приватна работа.
Нашето општество е плуралистичко.
Освен православни, во Македонија живеат и муслимани, римокатолици, протестанти, евреи, припадници на други вери, но и верски неопределени.
Меѓу членовите на партијата се наоѓаат и многу верници од различни религии кои, заедно со верски неопределените, во социјалдемократијата наоѓаат погодна средина за политичко и општествено дејствување.
За новата Влада најважно ќе биде да се потврди улогата, да се препознае и позитивно да се вреднува придонесот кој традиционалните верски заедници го давале низ историјата во Македонија,
но тоа го прават во континуитет и денес на духовен, етички, културен, просветен и хуманитарен план.
Новата Влада ги охрабрува и се залага црквата и останатите верски заедници јавно да се произнесуваат за сите релевантни морални и други општествени проблеми.
Оттука произлегува и неопходноста од создавање услови за црквите, верските заедници и религиозните групи, покрај духовното, да вршат и благотворно културно, просветно, социјално-заштитно и хуманитарно влијание во општеството во рамките на целокупниот општествен и правен поредок.
Тоа, меѓу другото, е и целта на социјалдемократијата.
Религиозното воспитание и образование е право на секоја единка, а не нејзина обврска.
Оттука следи дека секој има право (но не е задолжен) да посетува верска настава, организирана надвор од државните училишни институции.
Новата Влада го поддржува предметот Етика на религиите во образовниот систем на Република Македонија, заради промоција на верската слобода и
создавање амбиент за рамноправно остварување на основното човеково право на слобода на вероисповед, гарантирано на сите граѓани, како на оние кои веруваат, така и на оние кои не веруваат.
Во таа смисла, за да не дојде до ситуација некому да му биде наметнат поглед на светот каков што тој не сака да прифати, предметот Етика на религиите мора да остане факултативен предмет и да има своја алтернатива во друг предмет.
Македонскиот модел на секуларност е близок до моделот на кооперативна одвоеност на државата од црквите, од верските заедници и од религиозните групи.
Како позитивен чекор во унапредувањето на духот на европскиот тренд на кооперативно уредување на општествените односи, новата Влада ќе предложи измена на Законот за празниците во Република Македонија (во делот назначен за неработните денови – празници на припадниците на црквите, верските заедници и религиозните групи), со цел пропишување рамноправно празнување на верските празници за сите традиционални вероисповеди.
Исто така, новата Влада ќе се залага за прогресивно исчезнување на верски обреди во јавни објекти на институциите на системот и
во официјални владини церемонии.
Тоа произлегува и од уставниот мандат за секуларност.
За новата Влада црквата претставува клучен историски чинител во развивањето и зацврстувањето на македонскиот национален идентитет.
Ние ја гледаме улогата на религијата и на црквата во контекст на совремието.
Затоа, сметаме дека обновувањето и реставрирањето на нашите прекрасни стари цркви и манастири е клучен предизвик за нашата култура.
Таквиот однос кон религијата и црквата ќе покаже пред светот колку сме богати и силни.
Затоа, Новата Влада особено ќе се залага за обнова и реставрација на духовните храмови: црквите, манастирите, џамиите, синагогите.
Притоа, наши приоритети ќе бидат:
Обнова на манастирот Св. Јован Бигорски, манастирот Св. Преображение - Зрзе и прогресивна обнова на останатите запуштени црковни и манастирски комплекси.
Обнова на старата џамија во село Ростуше и прогресивна обнова на останатите џамии и текиња од особено културно-историско значење.
Основање на летни кампови за меѓурелигиски дијалог.
Надворешна политика и дипломатија
Надворешната политика и дипломатијата се едни од најмоќните промотори на Република Македонија низ светот и
важен фактор за одбрана на идентитетот на македонската нација и македонскиот народ.
Врвен приоритет на новата Влада ќе биде Република Македонија да се врати на патот кон ЕУ
и НАТО-интеграциите.
Мултилатерални односи
Како млада и мала држава-членка на меѓународната заедница, учеството во активностите на меѓународните организации е од исклучителна важност за „видливоста“ на Република Македонија и
потврда на заложбата за зачувување на меѓународниот мир
и безбедност.
Најдобрата афирмација и промоција на државата, на националниот, културниот и јазичниот идентитет на македонската нација и на другите етнички заедници кои живеат во Република Македонија може да се постигне преку активна улога на државата во рамките на системот на ООН, Советот на Европа, ОБСЕ и другите меѓународни форуми.
Затоа, Новата Влада, согласно главните стратешки определби на државата за интеграција во НАТО и ЕУ и водејќи се од националните интереси, ќе ги усогласува позициите со земјите-членки на овие организации.
Новата Влада ќе посвети должно внимание и ангажман на мултилатералната економска дипломатија во рамките на Светската трговска организација,
Светската банка,
ММФ,
како и во ООН и нејзините агенции.
Во текот на 4-годишниот мандат, новата Влада ќе преземе активности за организација на регионални иницијативи, со што повторно ќе го вратиме лидерското место на Република Македонија во регионот.
За разлика од досегашното лошо искуство, новата Влада ќе посвети организиран приод и активности во ангажирањето на свои граѓани во стручните и административните тела и служби на меѓународните организации и институции, во таканаречената „паралелна дипломатска мрежа“.
Во моментот кога ќе се процени дека Република Македонија го има повратено некогашниот статус, реноме и партнерски односи со повеќето клучни држави, ќе се пристапи кон активности насочени кон добивање реални можности за кандидирање на државата за непостојана членка во Советот за безбедност на ООН.
За македонската дипломатија
Во добар дел, неуспехот на Република Македонија на меѓународен план се должи и на дејствувањето и состојбите во Министерството за надворешни работи.
Новата Влада ќе се залага за модерна, професионална и ефикасна дипломатија преку:
Квалитетот и професионалноста пред партиската книшка и послушност.
Законски измени со кои ќе се зголеми процентот на амбасадори од редовите на професионалниот кадар во министерството.
Стриктно и неселективно почитување на условите за прием, работа и испраќање на дипломатскиот кадар во дипломатско-конзуларните претставништва.
Почитување на системот на кариера и напредок во службата.
Поставување на искусен и професионален, а не партиски кадар на клучните позиции во Министерството.
Реорганизација на дипломатско-конзуларната мрежа и економската дипломатија согласно вистинските потреби, приоритети и економскиот интерес на Република Македонија.
Современа економска дипломатија
Економската дипломатија денес зазема централно место во дипломатските односи во развиените држави.
Економската дипломатија, како крајна цел, треба да има и функција на „локомотива“, односно преку своите резултати да придонесува за забрзување на развојот на државата,
отворање нови работни места и
подобрување на животниот стандард на граѓаните.
Република Македонија како мала држава и без излез на море, со голем трговски дефицит, со стапка на сиромаштија од преку 30% од населението, со висока надворешна задолженост, со највисока стапка на невработеност во светот од 33,6%, со најниска стапка на странски директни инвестици во регионот, со скапа, партизирана и неефикасна дипломатска мрежа од преку 50 дипломатски претставништва, има ургентна потреба од брзо спроведување на ефикасна, модерна и рационална економска дипломатија.
Наместо досега применуваниот неосмислен, неорганизиран, неефикасен, непрофесионален, некоординиран, неуспешен и СКАП модел на економска дипломатија, Новата Влада ќе понуди модел насочен кон „четири плус два“ столба на економска активност:
Промоција на трговијата, со примарен фокус на извозот.
Промоција на инвестициите, фокусирани на нивно привлекување.
Привлекување на современите технологии.
Менаџирање на економската помош.
како и : Промоција на државата.
Промоција на туризмот.
Новата Влада, во функција на поуспешна економска дипломатија, ќе ги инволвира и недржавните актери: бизнис-здруженија, асоцијации на индустријата и на коморите, финансискиот сектор, бизнис-едукативните институции и think-tanks, туристичката индустрија и сл.
Новата Влада ќе промовира тн.модел на интегрирано министерство, во кое се опфатени надворешните работи, надворешната трговија и промоција на инвестиции, по принципот на „единство на акција“, во рамките на дипломатската мрежа под директна надлежност на Министерството за надворешни работи.
Конкретни мерки:
Посебен фокус на јавната дипломатија како клучен предуслов за успешна економска дипломатија (72% од одлуките на инвеститорите се базираат на нивната општа перцепцијата за конкретната држава).
Усвојување на надворешно-политичка стратегија, вклучително и стратегија за економската дипломатија и конкретно дефинирани стратегии за секоја таргет-држава и таргет-сектор.
Должно внимание, стручност и координација во активностите во рамките на економските мултилатерални форуми.
Секој дипломатско - конзуларен работник во МНР да поседува или да биде темелно обучен за извршување на економските дипломатски активности.
Во ДКП (амбасадите и конзулатите) да бидат испратени ,економски советници, кои ќе ја преземат носечката улога во македонската економска дипломатија.
Со оваа мерка не би се зголемил бројот на дипломати во ДКП, туку тие само би ги замениле дипломатите со недефиниран профил.
Кога МНР нема да располага со соодветни профили за одделни држави, тие би биле регрутирани и од другите владини економски ресори или агенции.
Во центрите каде што постојат преставништва на локалната самоуправа, ДКП ќе иницираат и ќе стојат на располагање за тесна меѓусебна соработка.
Воспоставување тесна соработка и координација на МНР со сите владини и невладини актери во сите фази на дипломатската економија, вклучително и преземање на соодветни кадри од нив во МНР.
Во држави (или континенти) во кои РМ нема ДКП, а за кои анализите покажуваат дека постои оправдана основа, од кругот на успешните деловни лица со седиште во РМ би се пристапило кон именување на бизнис-амбасадори.
Поефикасна, насочена и координирана соработка со почесните конзули на РМ во земјите во кои тие живеат и функционираат,
како и ширење на мрежата во државите во кои тие досега не се определени.
Користење искуства и услуги на успешни бизнисмени во светот со потекло од РМ,
како и на видни и афирмирани локални личности.
Дијаспора
Грижата за заштита на националните, културните, јазичните и верските права на Македонците во соседството и дијаспората и
зацврстување на врските со нив е важна определба на новата Влада.
Затоа, Новата Влада ќе формира натпартиска комисија составена од политичари, интелектуалци, претставници на дијаспората, претставници на МПЦ и новинари кои ќе изготват стратегија за соработка со дијаспората.
Конкретни проекти за дијаспората:
„Македонскиот јазик е мојата татковина“ – проект за изучување на македонскиот јазик кај потомците на македонските иселеници.
„Запознај ја својата татковина“- проект за поддршка на организирани посети на младите Македонци родени во странство, со цел запознавање на татковината.
Отворање македонски културно-информативни центри во земјите кадешто има поголема концентрација на иселеници од Република Македонија.
„Македонски фолклор“- проект за подигнување на свеста кај нашите иселеници за македонскиот фолклор и
поддршка за престој на уметници и кореографи од Македонија, со цел формирање на културно-уметнички друштва низ светот.
„Учам во Македонија“ – двојно зголемување на бројот на стипендиите на студенти кои живеат во непосредното и поширокото соседство за студии во Република Македонија.
„Гласам за Македонија“- заради спречување на поделби по партиска основа помеѓу нашите иселеници, СДСМ нема да формира задгранични партиски организации,
а на изборите ќе поддржува независни кандидати кои придонеле за афирмација на Република Македонија во светот.
Новата Влада ќе направи напори за воведување на електронско гласање на дијаспората.
Република Македонија и ЕУ
Влезот на Република Македонија во ЕУ е несомнено највисокиот приоритет на Новата Влада.
За таа цел, Новата Влада ќе ги реализира следниве краткорочни и среднорочни приоритети:
Новата Влада ќе ги започне преговорите за членство во ЕУ.
Новата Влада ќе реализира една милијарда евра од фондовите на ЕУ за економијата, општините, НВО-секторот, земјоделците, невработените, студентите и сите останати групи граѓани.
Повторно ќе ги формираме тимовите со кои го стекнавме кандидатскиот статус, што ќе бидат составени од: стручни лица од администрацијата, НВО-секторот, универзитетите, коморите и другите професионални здруженија.
Ќе подготвиме платформа за преговорите, користејќи искуства и модели од земјите-членки на ЕУ, кои неодамна успешно ги реализираа преговорите.
За отворените прашања во секое од поглавјата новата Влада ќе го информира Собранието на РМ, со цел остварување на широк консензус во преговарачкиот процес.
Ќе го отвориме процесот на користење на фондовите, со целосно учество на НВО-секторот, бизнис- заедницата, општините и граѓаните.
Ќе овозможиме целосно учество на сите заинтересирани поедници, фирми и организации во подготовката на програмите за користење на средствата,
како и на критериумите за нивно доделување.
Клучни критериуми за користење на средствата ќе бидат:
бројот на нови работни места што ќе се отворат со проектите,
придонесот во економскиот раст,
бројот на директни корисници на средствата (земјоделци, невработени, студенти и други групи граѓани) и сл.
Средствата од една милијарда евра од грантови, средствата од кофинансирање и од сопствено учество исклучиво ќе се наменат за инвестиции во инфраструктурата,
животната средина,
земјоделството и прехранбената индустрија,
поддршката на НВО-секторот,
поттикнувањето на вработувањето
и социјалните програми.
Дел од средствата ќе се наменат и за подобрување на јавните услуги за граѓаните.
Посебен акцент ќе ставиме на целосно искористување на можностите за финансирање на научно-истражувачки проекти во седмата Рамковна програма на ЕУ,
како и на програмите во делот на образованието (размена на студенти и сл.).
Новата Влада ќе работи на затворање на отворените прашања со соседите во насока на остварување на заедничките европски интереси и идеали.
Новата Влада ќе го прекине штетниот процес на т.н. „антиквизација“ на земјата со конкретни мерки за градење доверба кон соседите.
Новата Влада дополнително ќе ги фокусира своите политики кон Европскиот совет и кон земјите-членки на Унијата, бидејки клучната инстанца за влез на Република Македонија во ЕУ е токму Европскиот совет.
За Европската комисија и за Европскиот парламент не постојат дилеми дали Република Македонија треба да ги започне преговорите, што впрочем се покажа со двете последователни препораки на Европската комисија, како и двете резолуции на Европскиот парламент кои ја поддржаа препораката на Европската комисија.
Новата Влада ќе покрене Регионална иницијатива со која што државите од ЈИЕ ќе настапат со заеднички став пред институциите на ЕУ и ќе побараат „билатералните прашања да не го оневозможуваат пристапниот процес“, бидејќи инаку идното членство може да се злоупотреби во решавањето на билатералните проблеми (Македонија-Грција, Хрватска-Србија, Србија-Косово итн.).
Нашата армија, наша гордост, наш идентитет
Одбрана и НАТО интеграции
Нашата армија е наша гордост.
На нашите војници треба да им овозможиме достоинство, статус и почит.
Тие ја бранат и слават нашата нација, дома и во меѓународните воени мисии.
Армијата на Република Македонија е еден од столбовите на нашиот идентитет.
Македонија во НАТО е вистински приоритет за новата Влада.
Ние веруваме дека преку интеграција на Република Македонија во НАТО суштински ќе се зајакне македонскиот идентитет.
Ќе седнеме на иста маса со најголемите светски сили и најбогатите држави.
Ќе одлучуваме заеднички, за себе и за другите.
Денес во Македонија сите велат дека врвен приоритет е државата да влезе во НАТО.
Но, не сите го прават тоа што го кажуваат.
Република Македонија веќе петта година тапка во место со неисполнување на една од своите стратешки цели, зачленувањето во НАТО.
Ако секторот одбрана до 2006 година беше предводник на успешните реформски активности на државата, во последните пет години може да констатираме дека застојот во предвидените реформи е повеќе од очигледен.
За жал, тоа го констатираат и нашите пријатели и сојузници од НАТО алијансата.
За новата Влада е повеќе од јасно дека Република Македонија не може да стане почитувана членка на НАТО без обезбедување и реализирање на потребните финансиски средства.
Во изминативе пет години, преку ребаланс на буџетот за одбрана, без никакво образложение и објаснување, се префрлија над 60 милиони евра на други буџетски корисници, пред сe на МВР, односно УБК.
Новата Влада во текот на 4-годишниот мандат ќе го врати нивото на финансирање на одбраната на висина на НАТО стандардите!
Новата Влада ќе го реши статусот на професионалните војници!
Новата Влада ќе го реши станбеното прашање на армискиот персонал!
Новата Влада ќе ја внесе Република Македонија во НАТО алијансата!
Како?
Имаме дециден став за доделување буџетски средства за потребите на одбраната во висина од 2.3% до 2.6% од БНП.
Овој износ ќе се постигне сукцесивно, во согласност со економската моќ и развој на државата.
Овие буџетски средства планираме ефикасно да ги распределиме преку целосна примена на Системот за повеќегодишно планирање, програмирање и извршување на буџетот (ППБС).
Нашата тенденција за поделба на буџетските категории ќе биде:
40% за персонал,
30% за операции, обука и одржување и
30% за опремување и модернизација на АРМ.
Обезбедување финансиска структура и средства потребни за покривање и зголемување на трошоците на нашите мисии во странство.
Обезбедување и ефикасна реализација на финансиски средства потребни за опремување и модернизација на АРМ согласно Долгорочниот план за развој на Армијата.
Ќе ги продолжиме реформските активности во АРМ и Министерството за одбрана преку:
Намалување на командната структура на АРМ преку промоција на новиот концепт на одбраната, ткн. staff structure, со реорганизација и здружување на структурите и функциите на ГШ на АРМ и Министерството за одбрана.
Континуирана реорганизација на АРМ преку ревизија на новата структура на силите, согласно новите предизвици и потреби, со донесување и усвојување соодветни концепти.
Следење, донесување и измена на стратешките документи за реформите во одбранбениот сектор, согласно НАТО стандардите и новите предизвици и потреби.
Ревизија на Долгорочниот план за опремување и модернизација на АРМ – 2012-2020.
Обезбедување на сите потребни материјално-технички ресурси и средства за нормално и тековно функционирање на АРМ – ефикасна реализација на Планот за набавки.
Реализација на подготовката на средниот пешадиски баталјон за потребите на нашите воени мисии,
како и баталјонската борбена група согласно динамичките планови.
Реформа и реорганизација на воздухопловната компонента на АРМ.
Ревизија на Стратегијата за развој на глобалниот комуникациско-информациски систем на МО и АРМ.
Ревизија на Планот за дивестирање на несуштинските објекти на МО и АРМ.
Ќе ги засилиме мерките и подготовките на нашите припадници на АРМ кои учествуваат во меѓународните воени мисии преку:
Професионална подготовка и обука на припадниците на АРМ – учесници во меѓународните воени мисии и нивните единици од сите аспекти, со посебен акцент на социјалниот, здравствениот и безбедносниот аспект на припадниците на АРМ.
Осигурувањето на припадниците на АРМ, учесници во меѓународните воени мисии, од безбедносните ризици - понуда на нов концепт за решавање на ова прашање.
Решение за ресоцијализација и реафирмација на припадниците на АРМ, учесници во меѓународните воени мисии и нивните семејства по завршувањето на ротациите во мисиите – етаблирање на „Family Support“ центрите.
Бидејќи најголемиот застој на реформските процеси во одбраната е забележан во сферата на управувањето со персоналот, новата Влада ќе посвети посебно внимание на ова прашање.
За таа цел, ќе ги спроведеме следните активности:
Ревизија на вкупните персонални политики во Министерството за одбрана и АРМ:
Професионална селекција на персоналот и движењето во кариерата!
Ослободување на персоналот од субјективизмот и партиските влијанија.
Нема да дозволиме професионалните и обучените кадри во АРМ и Министерството за одбрана да се демотивираат и да ја напуштаат работата.
Ќе го решиме проблемот со професионалните војници.
Измена на Законот за служба во правец на добивање повеќе социјални придобивки на воените лица, вклучително и професионалните војници, кои заминуваат во мисии согласно армиите на другите земји-членки на НАТО.
Ќе воведеме институција воен правобранител– омбудсман, како посебна организациона единица во рамките на Народниот правобранител, кој одговара пред парламентот, за да се избегне опасноста од судир на интереси или какви било влијанија од страна на армиската структура.
Ќе го решиме станбеното прашање на персоналот на АРМ и МО преку:
Понуда на решение кое ќе биде реално одржливо и кое се базира на изградба на станбени објекти за потребите на АРМ во услови на постоечката инфраструктура и соодветно земјиште за изградба на станбени единици во владение на МО и АРМ.
Понуда на решение кое ќе биде оправдано и прифатливо за вработените во АРМ и тоа од социјален и од финансиски аспект.
Овој проект треба да овозможи и да понуди системско и долгорочно решавање на станбениот проблем на вработените во АРМ.
Во решавањето на станбеното прашање, можните опции се:
изградба, уредување и опремување на станбени комплекси во рамките на касарните, т.н. „американски стил“,
или изградба, уредување и опремување на станбени комплекси во урбани средини со т.н. „службени станови“.
