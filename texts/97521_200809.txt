Za izboljšanje davčnega sistema
Za davčno politiko, ki bo spodbujala naložbe v razvoj in v tiste dejavnosti, ki prinašajo visoko dodano vrednost.
Za dodatno obdavčenje zdravju in okolju škodljivih izdelkov in dejavnosti.
Za obdavčenje luksuznih dobrin.
Za razbremenitev najrevnejšega sloja prebivalstva na področju obdavčitve dela.
Davčna politika in davčni sistem sta v določenih segmentih še vedno nepravična in premalo spodbujata gospodarsko rast.
Obenem pa premalo spodbujata vlaganja v dejavnosti z visoko dodano vrednostjo.
Luksuzne dobrine in dobrine, ki škodijo zdravju ter okolju, niso dovolj obdavčene.
Prav tako bi lahko z davčno politiko prispevali k bolj dinamičnemu in uravnoteženemu trgu nepremičnin.
SLS se zato na konkretni ravni zavzema za:
uvedbo družinske dohodnine, ki bi družinam omogočila, da bodo vsi osebni prejemki in olajšave članov družine enotno obdavčeni;
zmanjšanje neposrednega davčnega bremena prebivalstva;
zmanjšanje davčne stopnje na dohodek gospodarskih subjektov;
povečanje splošne davčne olajšave (država mora iz obdavčitve izvzeti tisti del plače oz. dohodkov, ki pomeni minimum preživetja);
zvišanje meje med drugim in tretjim dohodninskim razredom (srednji sloj prebivalstva prehitro doseže tretji dohodninski razred);
povečanje trošarine za tobak, alkohol ter druge izdelke, ki škodujejo zdravju ljudi in okolju;
zmanjšanje davkov pri prometu z nepremičninami
in uvedbo davka na nesmotrno rabo nepremičnin:
destimulativno obravnavo okoljsko škodljivih dejavnosti z davčnim sistemom (ekološke takse, davek na nevračljivo embalažo …);
nadaljnji razvoj davčnega sistema, s katerim bomo dosegli poenostavitev sistema, njegovo nevtralnost in še izboljšali pobiranje davščin z uvedbo davčnega zakonika.
Ko bo davčni sistem povsem jasen, pravičen ter srednjeročno stabilen, bo lahko pozitivno vplival na gospodarsko rast.
Le razvojno naravnan in stimulativen davčni sistem lahko pozitivno vpliva na gospodarsko rast in zaposlovanje.
V SLS zaupamo in verjamemo v človeka, zato podpiramo davčni sistem, ki ne bo obremenjeval posameznika, pač pa ga bo spodbujal k ustvarjalnosti.
Z nadaljnjim razvojem davčnega sistema bomo dosegli poenostavitev sistema, njegovo nevtralnost in še izboljšali pobiranje davščin z uvedbo davčnega zakonika.
Za stabilno monetarno politiko
Za krepitev vloge nadzornih institucij ter mehanizmov, ki vplivajo na stabilno monetarno politiko.
Za ohranitev vpliva države v ključnih finančnih institucijah.
Za zmanjšanje inflacije.
Za spodbujanje finančne pismenosti.
Z vstopom v Evropsko monetarno unijo je Slovenija izgubila pomemben del vpliva na monetarno politiko.
Zaradi članstva v EU in globalizacije postajajo tudi zunanji dejavniki, ki vplivajo na ekonomski položaj v Sloveniji, čedalje močnejši.
Inflacija v Sloveniji presega sprejemljive meje.
Monetarna stabilnost je zelo pomembna za zagotavljanje stabilne gospodarske rasti.
Da bi bila monetarna politika uspešna, morajo vsi tisti, ki so vključeni v ekonomske aktivnosti - tako sindikati kot poslovodstva ter državne, regionalne in lokalne oblasti, vplivati na vzdrževanje stabilnosti.
Še posebej je treba poudariti preudarno določanje cen javnih storitev in skrb za kakovostno upravljanje slednjih z namenom zmanjševanja pritiskov na zviševanje cen.
Strateške panoge, kot sta bančništvo in zavarovalništvo, ter nekatere druge strateške investicije morajo ostati v večinski lasti domačih pravnih in fizičnih oseb.
Podpiramo najmanj takšno lastništvo države v teh institucijah, ki pomeni možnosti za blokado na statutarnem področju.
Spodbujati je potrebno konkurenčnost trga ter pospešiti razvoj oz. trg finančnih instrumentov.
Slovenija je po obsegu teritorija, trga in bruto domačega proizvoda majhna država in posledično bistveno bolj občutljiva na spremembe v lastniški strukturi strateških delov gospodarstva kot večje ekonomije.
Z izgubo upravljavskih vzvodov v večjih bankah, zavarovalnicah in drugih paradnih konjih gospodarstva, kot je npr. Luka Koper, se proporcionalno izgubljajo tudi vzvodi upravljanja države.
Povezava med lastništvom bank, zavarovalnic in ostalega dela gospodarstva je zelo velika.
Dejstvo je, da so lastniki finančnega sektorja tudi lastniki t.i. informacijskega kapitala (internih informacij).
Z izgubo lastništva strateških delov gospodarstva lahko pride do tega, da se ti deli gospodarstva spremenijo v podružnice; da se bodo v Sloveniji opravljale samo izvajalske funkcije, strateške odločitve pa bodo sprejemane zunaj nje; da bodo za bančni in zavarovalni nadzor zadolžene centralne banke ter ostali organi izven Slovenije, kjer je sedež večinskega lastnika; da bodo dobavitelji teh družb izbrani zunaj Slovenije, itd.
To vse lahko povzroči, da država izgubi številne vzvode odločanja, kar posledično pomeni tudi zmanjšanje njene suverenosti.
Na drugi strani se zavedamo, da je v veliko primerih država žal slab gospodar.
Zato se zavzemamo, da ta, razen pomembnih izjem, ohrani v strateških družbah samo toliko lastništva (25 + 1 delnica, zlata delnica), da lahko blokira statutarne spremembe, hkrati pa nima moči, da bi se ukvarjala z vodenjem teh.
Iz preostalega dela lastništva naj država na pregleden način izstopi in ga prepusti trgu z določenimi omejitvami koncentracije lastništva.
Prepričani smo, da je takšna lastniška in tržna kombinacija tista, ki dolgoročno pelje državo v stanje večje blaginje.
Inflacijo generira prevelika državna poraba, prav tako k njej pomembno pripomorejo previsoke trgovske marže.
Na konkretni ravni zato podpiramo ukrepe za:
obvladovanje kartelnih dogovorov v trgovskem sektorju;
zagotavljanje konkurence na trgu;
za znižanje državne porabe s 43% na 40%.
Za zmanjšanje javne porabe
Smo za premišljeno zadolževanje in javno porabo.
Delež javne porabe v BDP se mora zmanjšati in se tako približati 40%.
Za fiskalno decentralizacijo Slovenije.
Za razvojno naravnan proračun.
Delež javne porabe v BDP je še vedno previsok.
Zaustaviti je potrebno nadaljnje zadolževanje države,
zmanjšati birokracijo ter povečati učinkovitost javne uprave.
Ker so prihodki državnega proračuna omejeni, je treba večjo pozornost posvetiti odhodkovnemu delu proračuna, predvsem z zmanjševanjem javne porabe na vseh področjih.
Tudi v javno upravo je potrebno uvesti elemente, ki so za uspešnost delovanja gospodarskih subjektov v privatnem sektorju že dolgo znani.
Vzpostavitev analize stroškov in koristi je tudi v javni upravi več kot potrebna, seveda na svojstven način; predvsem pa v praksi upoštevati ugotovitve teh analiz.
Tudi v javni upravi moramo spodbujati menedžerski pristop k vodenju le-te in nadaljevati zastavljene naloge, ki jih je koalicija v zvezi s tem že začela.
Na konkretni ravni podpiramo:
povečanje deleža javnozasebnega partnerstva pri financiranju projektov, pri čemer naj kot izključno javno financirani ostanejo projekti širšega družbenega pomena;
neposredno povezavo med civilno družbo in gospodarstvom, tako da se bo javni delež neposrednega financiranja civilne družbe zmanjšal;
presežke javnih financ v obdobju gospodarske rasti;
večjo finančno decentralizacijo v Sloveniji tako, da bodo izdatki vseh ravni lokalne samouprave (občine in pokrajine) znašali najmanj 20% BDP, kar pomeni povečanje za 360% glede na sedanjo višino.
Ne gre za kakršnokoli povečanje državne porabe, ampak za prerazporeditev iz državne na lokalno raven.
Na področju javnih financ si bomo prizadevali za prehod iz kulture trošenja v kulturo naložb.
Tudi sredstva, namenjena kulturi, izobraževanju, znanosti, ipd., so lahko naložbe.
Vsako trošenje na področju javnega sektorja bomo opazovali z vidika donosa na dolgi rok.
Začeti je treba z neagresivno obliko varčevalnega programa.
Zadolženost države se mora dolgoročno zmanjšati bistveno pod maastrichtska merila.
Javni dolg mora ostati pod deležem javne porabe v BDP.
Država mora tekoče spremljati dogajanja na finančnem trgu in tekoče reprogramirati dolgove ter zmanjševati stroške zadolževanja.
Fiskalno decentralizacijo Slovenije razumemo kot nujni in ključni pogoj za uspešno izvedeno politično, administrativno in siceršnjo decentralizacijo, povezano s procesom regionalizacije Slovenije.
Proces finančne decentralizacije naj torej vzpostavi optimalno vertikalno in horizontalno fiskalno strukturo, tako da bodo davčni (dohodnina, davek od dohodkov pravnih oseb, dohodnina, trošarina, davek na dodano vrednost, premoženjski davek, …) in nedavčni (upravne takse, kazni, …) prihodki kakor tudi transferji (ostale ravni oblasti, EU, …) in ostali lastni prihodki omogočili občinam in pokrajinam zadostno in primerno porabo tako, da bodo izdatki znašali najmanj 20% BDP.
Hkrati bomo preprečevali vse negativne pojave fiskalne decentralizacije in uvedli mehanizme, po katerih fiskalna decentralizacija ne bo škodila nivojem lokalnih oblasti med sabo ali fiskalnemu položaju celotne države navzven.
HYPERLINK "http://www.mnz.gov.si/" \t "_blank" \o "http://www.mnz.gov.si/"notranje zadeve
Za enako obravnavanje vseh državljanov
Državni organi in institucije morajo v vseh postopkih enakopravno obravnavati vse državljane ne glede na njihove osebne okoliščine.
Še posebej je treba zagotoviti enako obravnavo v inšpekcijskih in policijskih postopkih.
Za neodvisno in strokovno delo policije
Podpiramo spremembe zakonodaje, ki bodo zagotovile še bolj neodvisno delo policije.
Slovenska policija je uspešna v mnogih postopkih, kar dokazuje, da je strokovno že sedaj zelo usposobljena.
Odločno pa se je treba upreti zlorabi policije v politične ali druge podobne namene.
Policija naj svoje delo opravlja strokovno in brez prisotnosti medijev.
Po zaključku postopkov pa naj o svojih dejavnostih obvešča tudi širšo javnost.
Za več policistov in večjo varnost državljanov
V Sloveniji imamo dobro zakonodajo, ki tudi policiji omogoča kvalitetno opravljanje nalog.
Vendar pa se ob dobri zakonodaji soočamo s pomanjkanjem nadzora nad njenim izvajanjem.
Za kvalitetno izvrševanje vseh nalog, ki jih ima slovenska policija, je potrebno povečanje števila policistov, še zlasti pri nadzoru prometa.
Podprli bomo tudi ureditev policijske organiziranosti na način, da bo za konkretno lokalno območje zadolžen konkretni policist.
Policist, ki bo skrbel za določeno obvladljivo območje, mora biti poznan vsem prebivalcem tega območja.
Na ta način se povečuje učinkovitost policijskega dela (zadolženi policist je seznanjen z vsemi nevarnostmi in tveganji na konkretnem območju in lahko zato tudi hitro reagira) in zaupanje ljudi v policijo (v konkretnih situacijah bodo prebivalci lažje komunicirali s policistom, ki ga poznajo kot odgovornega za njihovo območje).
Za večjo učinkovitost inšpekcijskega dela
Kvalitetna zakonodaja brez učinkovitega nadzora nad njenim izvajanjem je povsem neučinkovita.
Zato je treba zagotoviti stalen nadzor pristojnih služb in organov nad njenim izvajanjem.
Posebej opozarjamo na težave na področju inšpekcijskega dela v primerih, ko je za konkretno zadevo pristojnih več inšpekcijskih služb in drugih državnih organov.
Podprli bomo ukrepe, ki bodo prispevali k večjemu sodelovanju inšpekcijskih služb in drugih organov, ki nadzorujejo izvajanje zakonov.
HYPERLINK "http://www.mzz.gov.si/" \t "_blank" \o "http://www.mzz.gov.si/"zunanje IN EVROPSKE zadeve
Za izkoriščanje celotnega potenciala članstva v EU v razvojnem in  političnem
Sedaj slovenskih razvojnih interesov v EU še ne zadovoljujemo v dovolj visoki meri.
EU je naša velika priložnost.
Kot izrazito proevropska država imamo možnosti pridobiti večji finančni delež evropskega proračuna in pomembnejšo vlogo, kot ju imamo sedaj.
Če bomo aktivna, inovativna država, nam lahko okvir EU pomaga k hitrejšemu razvoju ter gospodarski rasti.
Za to pa moramo voditi aktivno politiko sodelovanja v EU.
Za izkoriščanje celotnega potenciala EU je treba izboljšati izobraževalni sistem v Sloveniji, ki bo ustvarjal primerljivo konkurenčno delovno silo v EU.
Spodbujati je treba sposobne mlade ljudi za delo v evropskih institucijah, da bodo v njih poleg osebnih udejanjali tudi slovenske interese.
Vzpostaviti boljše pogoje dela v državni/javni upravi, da bodo kadri v tem sektorju še uspešneje predstavljali Slovenijo v evropskih institucijah ter učinkovito pritegovali kvalitetne in finančno ugodne evropske projekte.
Za trajno zagotovitev evropskega komisarja Sloveniji
Trenutno veljavna Pogodba o EU (Pogodba iz Nice) predvideva zmanjšanje števila evropskih komisarjev, ko bo naloge prevzela prva Evropska komisija po nedavni širitvi Evropske unije na 27 članic, in sicer novembra 2009.
Vprašanje zmanjšanja števila komisarjev je politično zelo kočljivo in sproža vprašanje, katere države naj bi se odpovedale svojemu komisarju, saj je še posebej za manjše države, kot je Slovenija, to eden od ključnih simbolov enakopravnosti z drugimi državami članicami.
Prepričani smo, da bi takšna sprememba manjše države članice postavila v neenakopraven položaj, prispevala pa bi tudi k dodatnemu zmanjšanju legitimnosti evropskih institucij med državljani Evropske unije.
Zato bomo storili vse, da bo Slovenija, če bi prišlo do zmanjšanja števila komisarjev, tudi v prihodnje ohranila svojega predstavnika v tej evropski instituciji.
V zvezi s tem se zavzemamo za okrepitev prizadevanj za čimprejšnjo ratifikacijo Lizbonske pogodbe v vseh državah članicah EU, ki bi omogočila ohranitev sedanjega sistema enega komisarja na državo vsaj do leta 2014.
Za oblikovanje delovnih skupin za pripravo predlogov Slovenije o prenovljeni vlogi zveze NATO, ki bo lahko učinkovito odgovarjala na ključne civilne izzive sveta, od katerih imajo mnogi svojo varnostno razsežnost.
Zveza NATO v svetu izgublja svoj nekdanji pomen. Vse bolj postaja pomembna tudi v civilnem smislu.
Slovenija naj prispeva k preoblikovanju zveze NATO v koristnejšo institucijo.
Oblikovati je treba delovne skupine strokovnjakov, ki bodo pripravili predloge razširitve delokroga zveze NATO tudi v smeri reševanja globalnih razvojnih izzivov (pomanjkanje energije, klimatske spremembe, zdravstveni problemi sveta,  pomanjkljiva infrastruktura ...).
Zveza NATO namreč razpolaga z velikimi finančnimi in človeškimi viri.
Vse to lahko koristno uporabimo za odgovore na ključne globalne izzive, ki bodo najpomembnejši problem človeške civilizacije v prihodnjih desetletjih.
Problem globalne varnosti dobiva nove razsežnosti, ki niso več pretežno vojaške narave.
V bilaterali s Hrvaško podpiramo dolgoročne rešitve in vztrajamo na zaščiti slovenskih interesov
Vztrajali bomo pri pravični določitvi meje s Hrvaško ob upoštevanju vseh mednarodno relevantnih zgodovinskih, političnih in pravnih argumentov.
Pri tem je potrebno uporabiti vse razpoložljive politične in druge legalne ter etično sprejemljive metode.
V bilaterali s Hrvaško je treba uporabiti močna politična sredstva.
Ne gre izključiti niti referenduma o odnosu do vstopa Hrvaške v EU.
V EU moramo bolje predstavljati argumente za naša stališča, aktivneje vplivati na mnenje odločujočih dejavnikov ter pri tem oblikovati strateška partnerstva z drugimi državami članicami ter ZDA in Rusijo.
Pravična meja s Hrvaško je naša zgodovinska dolžnost in investicija v prihodnost naših zanamcev.
Pravična rešitev je zato dolgoročnega pomena za našo samopodobo, kakor tudi za odnose med Slovenci in Hrvati v prihodnje.
Izhodišča za ureditev meje s Hrvaško
O nesporno slovenskem ozemlju in morju, ki je bilo ob osamosvojitvi 25.6.1991 pod slovensko suverenostjo, se v imenu Slovenije nihče nima pravice pogajati niti to ne more biti predmet mednarodne arbitraže ali razsojanja mednarodnega razsodišča.
Po ugotovitvah podskupine zgodovinarjev in drugih strokovnjakov v okviru Vladne komisije RS za meje je Slovenija ob osamosvojitvi imela teritorialni dostop na odprto morje, nadzirala je celoten Piranski zaliv in med drugim zaselke na levem bregu Dragonje ter ozemlje na levem bregu Mure pri Hotizi.
-  Državni zbor RS naj sprejme resolucijo o meji s Hrvaško, ki jo je SLS že vložila v proceduro.
Slovenija naj določi izhodišča za razsojanje na mednarodnem sodišču.
Hrvaška naj pred vstopom v EU izpolni tudi svoje obveznosti do NEK
Izpolnitev obveze Hrvaške do Slovenije glede prevzema radioaktivnih odpadkov iz NEK je potrebno zahtevati v pogajanjih o vstopu Hrvaške v Evropsko unijo.
Za boljše čezmejno sodelovanje
Smo za sprejem ukrepov, ki bodo omogočili boljše sodelovanje obmejnih občin in krajevnih skupnosti na gospodarskem, kulturnem, športnem in drugih področjih.
Ljudem, ki živijo ob meji, moramo omogočiti lažje sodelovanje s sosedi iz Hrvaške kljub uvedbi schengenske meje.
Za krepitev odnosov z Nemčijo, Veliko Britanijo, Francijo, ZDA, Rusijo, Indijo, Kitajsko in Brazilijo v smeri iskanja skupnih gospodarsko-politično-varnostnih interesov.
V vseh politično najvplivnejših državah na svetu je treba razviti učinkovito in najsposobnejšo diplomatsko mrežo s ciljem uresničevanja naših strateških interesov in pri tem uporabiti vse razpoložljive vire – finančne in človeške.
Slovenija si ne more privoščiti biti pasivna.
Slovenija je lahko odličen partner z vsemi najvplivnejšimi državami na svetu.
Z vsakim od njih lahko povečujemo sinergijo, kar je izjemnega gospodarskega, razvojnega in varnostnega pomena.
HYPERLINK "http://www.mp.gov.si/" \t "_blank" \o "http://www.mp.gov.si/"pravosodje
Za stabilno pravno okolje, ki bi izboljšalo pravno varnost, poenotilo ali pogosto sploh omogočilo oblikovanje sodne prakse pri posameznih sporih in s tem učinkovitejše delo sodstva
V prihodnje se bo potrebno bolj izogibati preveč radikalnim posegom v temeljno materialno in procesno zakonodajo, kot se je to zgodilo pri kazenskem zakoniku in še nekaterih zakonih.
Namesto tega je potrebno postopno in stalno izboljševanje zakonskih podlag, ki bodo omogočale kvalitetnejše in učinkovitejše delo sodišč.
V ta namen smo za:
krepitev strokovne ekipe ministrstva za pravosodje;
sprejemanje dobro premišljenih, strokovno usklajenih in trajnih rešitev.
Solidno pravno okolje je temelj učinkovitega sodstva, ki ga mora zagotavljati država predvsem s pomočjo dobro usposobljene in ustrezno motivirane uprave.
Sodstvo ne trpi hitrih in nepremišljenih posegov, kakršnih smo v preteklosti sprejeli preveč.
Smo za krepitev sodne veje oblasti kot garanta pravne države in nadzora nad zakonitostjo delovanja države in njenih državljanov ter varovanja človekovih pravic
Pravna država v Sloveniji še ne deluje dovolj učinkovito, namesto učinkovitega sodnega odločanja in preprečevanja ter sankcioniranja nezakonitosti se ta vprašanja vse prevečkrat politizirajo in zlorabljajo v populistične namene.
V boju proti klientelizmu in korupciji je potrebno dosledno zagovarjanje in krepitev pravne države, skozi takšen sistem zakonodaje in nadzora, ki bo klientelizem v največji možni meri onemogočal tako v gospodarstvu kakor tudi v javni upravi in na drugih področjih.
Vsak, ki zagreši kaznivo dejanje ali drugo nezakonitost, mora biti enako obravnavan in učinkovito sankcioniran, hkrati pa mora tako v medijih kakor tudi v družbeni percepciji vsak veljati za nedolžnega, dokler ni njegova krivda ugotovljena s pravnomočno sodbo.
Na konkretni ravni smo za:
uveljavljanje pravne države ter dosledno vztrajanje pri njeni krepitvi;
podporo sodstvu pri njegovi neodvisnosti in ureditvi njegovega položaja;
za spremembo zakonodaje za večjo zaščito vseh, ki so obravnavani v predkazenskem postopku v smislu spoštovanja načela, da je do pravnomočne obsodbe vsak nedolžen (z namenom izogibanja populizmu) ter
za transparentno spremljanje sodnih postopkov.
Sodna veja oblasti mora uživati (in si tudi zaslužiti) ugled in avtoriteto, če naj opravlja svojo funkcijo varuha pravne države in uravnoteženja ter omejevanja drugih dveh vej oblasti.
Če je v Sloveniji v času od njene osamosvojitve prišlo do velikih premikov v gospodarstvu, v javni upravi, pa je sodstvo nekako ostajalo izven teh sprememb in te spremembe je potrebno vzpodbuditi, tako da se sodstvo v kar največji meri podpre in se mu zagotavlja njegovo neodvisnost in pogoje za normalno delo, po drugi strani pa ga razbremeni funkcij, ki ne spadajo v njegovo domeno (sodna uprava) in jih prenese na ministrstvo za pravosodje, ki mu prav tako manjka ustrezne avtoritete in moči.
Za krepitev demokratične legitimnosti sodne veje oblasti, Slovenije kot pravne države, boljše delo sodstva in demokratični nadzor nad njim
Temeljni problem sodstva je pomanjkanje demokratične legitimnosti, do katerega prihaja zaradi neustrezne sestave sodnega sveta kot predlagatelja izvolitve sodnikov in imenovanja sodnikov v državnem zboru, ki ga druge države ne poznajo.
Smo za spremembo Ustave Republike Slovenije, ki bo prinesla vsaj spremenjeno sestavo sodnega sveta, v katerem ne bodo več imeli večine sodniki, po možnosti pa tudi drugačen način imenovanja sodnikov.
Slovenskemu sodstvu primanjkuje demokratične legitimnosti, saj ob sedanjem načinu imenovanja, ko državni zbor, ki je neprimeren organ za imenovanje sodnikov in zgolj rutinsko potrjuje predloge sodnega sveta, dejansko imenuje sodnike sodni svet, v katerem imajo večino sodniki.
Sodniki torej imenujejo sodnike povsem znotraj nekega zaprtega cehovskega kroga, zaradi česar potem v sodstvu ne prihaja do želenih in prepotrebnih sprememb in povečanja učinkovitosti delovanja sodne veje oblasti.
Za razbremenitev ustavnega sodišča in njegovo umestitev v sistem delitve oblasti, ki bo služil učinkovitejšemu uveljavljanju pravne države in človekovih pravic
Vloga ustavnega sodišča na področju ustavno-sodne kontrole zakonov je premajhna, ustavno sodišče se namesto s to, primarno nalogo, kar 85% odstotkov svojega časa ukvarja z ustavnimi pritožbami.
Kontrolo zakonitosti podzakonskih aktov bi bilo potrebno prenesti na redna sodišča.
Smo za spremembo ustave v smeri spremenjene vloge ustavnega sodišča tako, da bo to lahko v pretežni meri ocenjevalo predvsem ustavnost in zakonitost predpisov.
Ustavno sodišče je preobremenjeno z ustavnimi pritožbami in se premalo ukvarja z ustavnostjo predpisov, to pa povzroča, da se načeli ustavnosti in zakonitosti ne spoštujeta v ustrezni meri, saj vlada ali minister ne tvegata veliko, če z zakonom nesistemsko ali celo neustavno urejata posamezna vprašanja ali z uredbo ali pravilnikom presežeta zakonsko pooblastilo.
Verjetnost, da bi sodišče takšno ravnanje sankcioniralo z razveljavitvijo zakona ali celo z odpravo podzakonske norme, posebej v realnem času, je namreč minimalna.
Zdi se, da tudi sami ustavni sodniki, med kateri prevladujejo nekdanji vrhovni sodniki, v okviru presoje ustavnih pritožb veliko rajši delujejo kot instanca vrhovnemu sodišču (in vse prepogosto celo nižjim sodiščem), kot da bi se ukvarjali z ocenjevanjem ustavnosti in zakonitosti predpisov.
Takšno stanje povzroča, da sodišče ne opravlja optimalno svoje funkcije in dopušča obstoj velike količine neustavnih, nezakonitih in pravnosistemsko neustreznih predpisov, ki bi jih sodišče moralo pregledati in o se o njih izreči.
Vprašljiva je ustavnost omejevanja pobude za oceno ustavnosti, ki jo je sodišče začelo uveljavljati v zadnjih letih, tako da zaostruje pogoje za priznanje pravnega interesa pobudnikom.
Za racionalno ureditev problematike sodniških plač v dialogu s sodniki, prekinitev konflikta s sodno vejo oblasti, izboljšanje organizacije sodstva
Razmerja med sodno in drugimi vejami oblasti se ne urejajo racionalno, ampak konfliktno, število sodnikov na prebivalca je največje na svetu, hkrati pa je učinkovitost sodne veje oblasti relativno majhna.
Zato je treba:
pričeti s sodniki racionalen dialog o plačah in drugih pogojih za njihovo neodvisno in učinkovito delo;
iskati kompromis v smeri zmanjševanja števila sodnikov (povečevanje števila sodnikov ni prineslo rezultatov),
razbremenitve sodnikov nesodniškega dela in povečati število strokovnih sodelavcev, posebej na višjih sodiščih;
sodnikov ni potrebno stimulirati zgolj skozi količino (število) rešenih zadev, ampak je potrebno uporabiti še vrsto drugih kriterijev (število potrjenih sodb, zahtevnost sodb ipd.).
Če imajo tarifo odvetniki, je očitno, da je mogoče vrednotiti tudi zahtevnost sodniškega dela, hitrost rešitve zadeve, rešitev zadeve skozi mediacijo itd.);
sodniške plače urediti v Zakonu o sodniški službi.
Sodstvo je temelj demokracije, slovenski državljanke ter državljani pa si želimo sodstvo, ki bo visoko ugledno in kateremu bomo zaupali.
SLS se ne strinja s poskusi urejanja plač v sodni veji oblasti, ki plače sodnikov urejajo skupaj z drugimi javnimi uslužbenci, ki pa niso del sodne veje oblasti.
Poleg tega je ureditev plačnega sistema sodnikov v okviru plačnega sistema javnih uslužbencev slaba in destimulativna.
Sedanji konflikt s sodniki je populističen in sicer lahko prinaša določene politične točke, je pa z vidika delovanja države škodljiv in neproduktiven.
Potrebno je potrpežljivo in vztrajno iskanje kompromisa, ki ne bo zadeval samo višine plač, ampak tudi izboljšanje organizacije sodstva in povečanje njegove učinkovitosti.
Za večjo plačno konkurenčnost sodstva in tožilstva
Plačna nekonkurenčnost sodnikov in tožilcev je eden glavnih vzrokov za neučinkovitost delovanja sodišč.
Zato si bomo prizadevali za ustreznejše vrednotenje sodniškega in tožilskega poklica in večji družbeni ugled sodstva.
Za zmanjšanje števila sodnih zaostankov in doseganje odločitev sodišč v realnem času
Sodni zaostanki ostajajo pereč problem našega sodstva, potrebno bo izboljšati izvršbo (projekt centralizacije je pokazal vrsto pomanjkljivosti), nadaljevati projekt povezovanja  zemljiške knjige in katastra in omogočiti vpis etažne lastnine 300.000 etažnim lastnikom v skladu s sprejeto zakonodajo.
Zato bomo:
vztrajali na že doslej sprejetih ukrepih;
sprejeli dodatne ukrepe za izboljšanje organizacije sodstva ter poenostavitev postopkov, kolikor je to mogoče brez škode za njihovo zakonitost;
podprli dodatno izobraževanje sodnikov, da bodo lažje odločali in čimmanj zapletali postopke;
podprli ukrepe za zmanjševanje dostopa do vrhovnega sodišča in več meritornega odločanja na višjih sodiščih;
podprli ukrepe za motiviranje odvetnikov za čim hitrejše zaključevanje sporov, namesto za vlaganje čim večjega števila pravnih sredstev.
Pri zmanjševanju števila sodnih zaostankov so bili v času sedanje vlade narejeni določeni premiki, potrebno je predvsem vztrajati na tej poti in iskati rešitve, tudi sistemske v obliki stabilnejšega pravnega reda, bolj premišljenega sprejemanja novih predpisov, pa tudi v povečevanju ugleda sodstva in vzpostavljanju pogojev za njegovo delovanje.
Potrebno bo izboljšati izvršbo, pri kateri je projekt centralizacije je pokazal vrsto pomanjkljivosti,
nadaljevati projekt povezovanja  zemljiške knjige in katastra.
Zakonske podlage, ki so bile sprejete pod sedanjo vlado, omogočajo vpis etažne lastnine kar 300.000 etažnim lastnikom in s tem bistveno izboljšanje pravne varnosti lastnikov teh enot in posledično bistveno zmanjšanje števila sporov, ki izhajajo iz neurejenih razmerij.
Za krepitev Ministrstva za pravosodje in posledično izboljšanje njegove sposobnosti sprejemanja kvalitetnih predpisov, izvajanja sodne uprave in za njegovo transformacijo v temeljni steber pravne države
Potrebno je okrepiti Ministrstvo za pravosodje, ki je v drugih državah eno najpomembnejših ministrstev.
Morda bi ga kazalo združiti z Ministrstvom za javno upravo in prenesti sodno upravo s sodišč na ministrstvo.
Smo za prenos sodne uprave s sodišč na Ministrstvo za pravosodje ter za resen razmislek o tem, da bi ministrstvo pokrivalo tudi področje celotne uprave.
Ministrstvo za pravosodje je v vseh primerljivih državah temeljni steber države in garant delovanja pravne države.
Kot takšno velja za enega najpomembnejših ministrstev v državi, kar v Sloveniji doslej zagotovo ni bilo.
Ministrstvo mora obvladovati sodno upravo, izvrševanje kazenskih sankcij, mednarodno sodelovanje, predvsem pa pripravo predpisov s področja sodne veje oblasti, ki je ne more prepuščati zgolj zunanjim strokovnjakom.
Ministrstvo bi bilo potrebno strokovno krepiti in mu dati večji pomen.
Ena od možnih poti bi bila ponovna umestitev pristojnosti za javno upravo pod to ministrstvo (prenos te pristojnosti na Ministrstvo za notranje zadeve ni bil pretirano uspešen, Ministrstva za javno upravo pa so v primerljivih državah velika redkost).
Za povečanje učinkovitosti dela sodstva
V sodstvu si bo potrebno prizadevati za več meritornega odločanja na drugi stopnji, racionalizacijo dela, zmanjšanje obremenitev vrhovnega sodišča, ki naj predvsem skrbi za enotno prakso sodišč, potrebno bo doseči spremembe odvetniške tarife v smeri nemškega sistema, tako da bo tudi tarifa stimulirala čimprejšnje zaključevanje postopkov, še naprej si bo potrebno prizadevati za kar največ mediacije.
Za povečanje učinkovitosti je treba sprejeti ukrepe, navedene v okviru točke 4.6.
V sodstvu je vse preveč strahu pred odločanjem, ki je posledica vzrokov, ki so bili že obdelani.
S povečanjem količine meritornega odločanja na drugi stopnji in omejevanjem dostopa do vrhovnega sodišča zgolj na zadeve, ki so pomembne za sodno prakso, bi prišlo do povečanja avtoritete nižjih sodišč in hitrejšega reševanja sporov.
OBRAMBA
SLS razume obrambno in varnostno politiko kot sredstvo za ohranitev in zaščito miru, ki zagotavlja politično in teritorialno suverenost, teritorialno integriteto in neodvisnost države, ohranjanje nacionalne identitete in temeljnih vrednot, ki jih ima država in ki jih ima narod.
Slovenija potrebuje vojsko, katere družbena vloga bo v miru prispevala h graditvi in ohranjanju miru ter mednarodne varnosti, k strateški varnosti regije, dialogu in sodelovanju z mednarodnimi silami pod okriljem OZN in OVSE,
v kriznih situacijah pa h krepitvi take politične aktivnosti države, ki bo prispevala k zagotavljanju varnosti, obvladovanju in reševanju kriz ter zagotavljala obrambo države.
Slovenska vojska mora zagotavljati obrambo in zaščito lastnega naroda oz. države ter delovati v skladu z načeli in pričakovanji Evroatlantskega zavezništva.
Slovenska vojska mora biti profesionalna, učinkovita in usposobljena za najzahtevnejše posege na kriznih območjih.
V SLS razumemo vse oblike dela delovanja zaščite in reševanja kot so prostovoljno gasilstvo, in razne druge oblike reševanja (gorska reševalna služba, jamski reševalci in potapljači itn.) kot velik prispevek k obrambi.
Ključne usmeritve:
- Oblikovati je potrebno takšne obrambne in varnostne sile, ki bodo profesionalne, učinkovite in sposobne za hitre intervencije;
- S povečanjem dohodkov za vojake je treba zagotoviti, da bo število poklicnih vojakov sledilo dejanskim potrebam;
-MORS mora zagotoviti večjo transparentnost pri javnih naročilih (nakupih orožja in drugih vojaških nabavah);
- Pospešiti je potrebno vse oblike prostovoljnega delovanja raznih organizacij;
- Za čas intervencij je treba zakonsko urediti odsotnost z dela vseh članov prostovoljnih organizacij;
- Potrebna je zagotovitev pravičnejše razdelitve materialnih sredstev za delovanje vseh prostovoljnih organizacij.
Obrambno-varnostna politika mora biti sposobna ohraniti svobodo, blaginjo in varnost lastnega prebivalstva ter njegove pravice do samostojnega življenja ter ohranjanja slovenske nacionalne dediščine in civilizacijskih dosežkov na temelju demokracije, osebne svobode, zakonskih določil in vladavine prava.
Pri dosedanji obrambni politiki vidimo osnovni kadrovski problem v pomanjkanju vojakov za slovensko vojsko.
Vojaški poklic je treba narediti bolj privlačen in bolj cenjen.
Za dosego tega cilja je treba zagotoviti boljše dohodke vojakom ter pritegniti med poklicne vojake tudi bolj izobražene posameznike.
HYPERLINK "http://www.mddsz.gov.si/" \t "_blank" \o "http://www.mddsz.gov.si/"delo, družinA in socialne zadeve
Za družini spodbudno okolje
Za priznanje družine in starševstva kot pomembnega dela za skupno dobro.
Za zakonodajo, ki bo v vseh segmentih za družino spodbujevalna.
Za družinsko naravnano stanovanjsko in davčno politiko ter delovno zakonodajo.
Družine oziroma starši sami nosijo glavno breme vzgoje in skrbi za otroke, ki so bodočnost družbe, zato rodnost pada, bodočnost socialne države je ogrožena, pokojninska in zdravstvena blagajna brez ustreznih ukrepov ne bosta zagotavljali dovolj sredstev za prihodnje potrebe.
Na konkretni ravni je treba:
uvesti ministrstvo za družino, ki bo družino celovito obravnavalo;
uvesti družinsko dohodnino;
v delovni zakonodaji zagotoviti zaščito za starše;
ponovno ovrednotiti davčne olajšave in družinske prejemke, ki ne smejo biti zgolj socialno naravnani;
zagotoviti več sredstev za preprečevanje neplodnosti in obolenj reproduktivnih organov (izboljšati postopke in dostopnost za zdravljenje neplodnosti ter nevarnih bolezni, ki predvsem ogrožajo življenje in reproduktivno zdravje žensk);
zagotoviti različne oblike in fleksibilno otroško varstvo, ki bo dostopno vsem otrokom;
določiti bistveno bolj družinsko usmerjeno stanovanjsko politiko;
podaljšati dopust za nego in varstvo otrok za 105 dni (da bo ta trajal celo leto ali za očeta ali za mater);
skrbeti za pozitivno diskriminacijo družine in zakonske zveze kot vrednote, saj je trdna družina osnova za moralni, sociološki, kulturni, gospodarski in politični razvoj ter za obstoj slovenskega naroda in države.
Družina kot skupnost staršev in otrok je najpomembnejša osnovna celica družbe in za človeka najpomembnejše okolje za razvoj, vzgojo in socialno varnost.
Posameznik v njej pridobi življenjsko pomembne vrednote, izkušnje in znanje za življenje.
Socialna politika mora temeljiti na medgeneracijskem sožitju  in medčloveški solidarnosti
Smo za sistem socialnega varstva, ki zagotavlja pomoč tistim, ki jo potrebujejo, ob sočasni vzdržnosti socialnega sistema.
Za medgeneracijsko solidarnost.
Za enake možnosti žensk in moških.
Za družbo, odprto posameznikom z manj zmožnostmi.
V Sloveniji se prag revščine dviguje, razslojevanje je vedno večje.
Posebej ogroženi so manj izobraženi, ljudje, ki živijo daleč od mest, in še zlasti upokojenci z najnižjimi pokojninami.
Kljub dobri zakonodaji na področju enakopravnosti in enakega obravnavanja so različne družbene skupine še vedno v neenakopravnem položaju.
Posebej opozarjamo na neenakopraven položaj mater, ki se želijo zaposliti, ali zaposlenih žensk, ki želijo imeti otroke.
Na konkretni ravni si prizadevamo:
Za razvoj medgeneracijskega sožitja
Ta vključuje:
nastanek medgeneracijskih centrov
skrb za ostarele v domačem okolju;
vključevanje starejših v družbo (kot npr. mentorje mlajšim delavcem);
izvedbo pilotnega projekta ustanovitve medgeneracijskih domov, v katerih bi združili dnevno varstvo starejših in otrok;
vključevanje izobraževanja o medgeneracijskem sožitju v šolski sistem.
Za dostopnost socialnovarstvenih storitev.
(lokalna dostopnost: bivalne enote, ustanavljanje socialnovarstvenih centrov).
Za prenos izvajanja socialnovarstvenih storitev na zasebne izvajalce in NVO.
(umik države iz zavodov).
Za vzpostavitev »socialne zavarovalnice«.
Podpiramo prenos socialnih transferjev iz državnega proračuna na zavarovalnico.
Zavarovalnica bi se financirala iz prispevkov za socialno varnost, iz katerih bi zagotavljala zakonsko določene socialne transferje.
Obenem bi omogočila sklepanje individualnega zavarovanja za »nadstandardne« storitve.
Za sprejem zakona o dolgotrajni oskrbi.
Za ustanavljanje in delovanje varnih hiš za zaščito žrtev nasilja.
Za več preventivnih ukrepov za preprečevanje različnih odvisnosti.
V okviru tega cilja podpiramo zlasti razvoj civilne družbe, posebej mladinskih organizacij, ki preko svojih programov učinkovito pripomorejo k učenju posameznika za odgovornost ter preprečujejo oziroma zmanjšujejo tveganje za nastanek različnih odvisnosti.
Za fleksibilen trg dela in varne delovne pogoje
Za izobraževanje za delo in prezaposlitev.
Za več možnosti za ustrezno zaposlitev vseh.
Na konkretni ravni podpiramo:
sprejem ukrepov (davčnih in drugih) za tesnejše povezovanje gospodarstva in sekundarnega ter terciarnega izobraževanja z namenom prilagajanja izobraževalnih programov potrebam gospodarstva;
modernizacijo izobraževalnih programov;
ustanovitev izobraževalnega centra za prekvalifikacije;
spodbujanje delodajalcev za zaposlovanje posameznikov z manj zmožnostmi;
poostren nadzor nad spoštovanjem zakonodaje, ki zagotavlja varstvo delavcem;
zagotavljanje več varnosti pri delu;
varstvo staršev na trgu delovne sile (družini prijazna podjetja);
fleksibilnejši delovni čas (še posebej za starše);
zavzemanje za izboljšanje položaja delavca, delovnih pogojev in pravično plačo;
izboljšanje pogojev zaposlovanja in socialni položaj žensk, še posebej mladih mater
rast plač vsaj za enak % kot rastejo življenjski stroški in inflacija (sicer potiskamo delavce v čedalje večjo materialno revščino).
Za povečanje zaposljivosti mladih in ureditev dostopa do prve zaposlitve
Zaposlovanje mladih je izrazito neskladno urejeno z načinom današnjega življenja.
Diploma ni dovolj, kot delovne izkušnje se ne priznava študentskega dela in neformalnega pridobivanja izkušenj, kot zahteva za zaposlitev pa se pogosto določa vsaj 2 leti delovnih izkušenj, ki jih mladi še nimajo.
Na konkretni ravni podpiramo:
Priznavanje študentskega dela in neformalno pridobljenih izkušenj;
Zagotovitev prehodnih delovnih mest za dobo 1-2 leti, ki jih mladi diplomanti dobijo takoj po diplomi (kot neke vrste pripravništvo), iz Evropskega socialnega sklada
načrtovanje karierne poti preko specializiranih svetovalnic za mlade;
vzpostavitev kariernih centrov za mlade, in sicer t.i. štiripartitni sistem: podjetja, zavod za zaposlovanje, nevladne organizacije, univerza.
Posamezniku je treba priznati vsa pridobljena znanja in mu s tem omogočiti lažjo zaposlitev.
Sredstva Evropskega socialnega sklada je smiselno v kar največji meri usmeriti na mlade.
Mladi se bodo preko načrtovanja svoje poklicne poti lažje odločali za ustrezen študij in druge vrste izobraževanj,
karierni centri kot specializirano partnerstvo med nosilci izobraževanja, delodajalci, Zavodom in nevladnimi organizacijami pa bodo nedvomno pripomogli k večji vključenosti mladih na trg dela
Za zagotavljanje ustrezne pokojnine vsem zavarovancem in državljanom ter vzdržnost  pokojninskega sistema
Prepričani smo, da je treba zagotoviti ustrezne pokojnine vsem državljankam in državljanom, s pomočjo katerih bodo lahko dostojno preživljali starost in pri tem ne bodo potrebovali draginjskega dodatka.
S tem razlogom je treba večkratno, ne samo letno usklajevanje pokojnin s podražitvami in inflacijo.
Pri tem je treba paziti na vzdržnost pokojninskega sistema Republike Slovenije.
HYPERLINK "http://www.mg.gov.si/" \t "_blank" \o "http://www.mg.gov.si/"gospodarstvo
Za premišljeno prodajo državnega premoženja (zavarovalnic, bank, elektrarn, podjetij … )
To premoženje je ustvarjala generacija, za katero zmanjkuje denarja za pokojnine, zato podpiramo naslednje ukrepe:
del kupnine se nameni za pokojninski sklad;
porabiti sredstva od prodaje namensko za nova delovna mesta
in investicije v gospodarstvu;
v bančnih in zavarovalnih družbah obdržati 25% delež; model: 25% +x% (strateški partner) + y% (množica);
ločiti upravljanje od lastništva: po zgledu Skandinavije, pri čemer naj se v upravljanje pritegne mednarodne kadrovske zasedbe.
Za pregledno lastninjenje državnega premoženja
Neustrezna zakonodaja omogoča privatizacijo iznajdljivim posameznikom, zato podpiramo naslednje ukrepe:
s sprejetjem restriktivne zakonodaje je treba vzpostaviti transparentno lastništvo;
podpiramo delavsko solastništvo z uveljavitvijo udeležbe na dobičku.
Za vzpostavitev finančne policije
Organizirani kriminal v gospodarski in javnofinančni sferi se povečuje, zato podpiramo ustanovitev finančne policije kot strokovno neodvisne institucije.
Za odpravo plačilne nediscipline
V Sloveniji še vedno ni ustrezne plačilne discipline, postopki izterjave pa trajajo predolgo.
Zato podpiramo ukrepe za zagotovitev plačilne discipline predvsem skozi hitro in visoko kaznovanje insolventnih dolžnikov v sodnih postopkih.
Za spremembe na področju obdavčitve dela in podjetij
Državna poraba je prevelika in zaradi potreb po dodatnih prihodkih proračuna vpliva na povečevanje davkov.
Previsoka obremenitev gospodarstva z davki vodi v recesijo. Zato si prizadevamo za:
razbremenitev stroškov dela: takoj odpraviti davek na izplačane plače;
znižanje stopnje obdavčitve podjetij takoj (ne postopoma) s 23% na 18%.
Za večjo mobilnost delovne sile
Strukturna brezposelnost se povečuje, zaposleni pa se zaradi nove zaposlitve ne preselijo iz kraja svojega bivanja.
Zato podpiramo zagotovitev kvote najemnih stanovanj zaradi zagotovitve mobilnosti delovne sile.
Za izgradnjo gospodarskih središč
Spodbuditi je treba izgradnjo predvidenih 8 gospodarskih središč, tehnoloških parkov, inkubatorjev in pri tem izkoristiti možnost 40% sofinanciranja izgradnje gospodarskih središč iz sredstev EU.
Za dosego gospodarske razvitosti na ravni povprečja EU podpiramo zlasti:
ukinitev nekonkurenčnih delovnih mest
ter zagotovitev spodbud za nove programe  (ugodni pogoji za nove investitorje);
vzpostavitev sistemskega sofinanciranje rizičnega kapitala.
Za energetsko samooskrbo
Podpiramo ukrepe v smeri zagotavljanja lastnih virov energije, ki preprečujejo preveliko odvisnost Slovenije zgolj od tujih dobaviteljev.
Na tem področju smo za:
odpiranje trga energije;
usmeritev v nove lastne energetske projekte;
gradnjo hidroelektrarn in drugega bloka NEK, ki prinaša stabilen donos in neodvisnost od tujih dobaviteljev;
vsaj polovično lastništvo države v elektrarnah in distribucijski mreži;
subvencioniranje vlaganj podjetij in gospodinjstev v izkoriščanje alternativnih virov energije.
HYPERLINK "http://www.mkgp.gov.si/" \t "_blank" \o "http://www.mkgp.gov.si/"kmetijstvo, gozdarstvo in prehranA
8.1 Za kmetijstvo in podeželje v dobrobit vsem državljankam in državljanom Slovenije
V SLS obravnavamo kmetijstvo kot gospodarsko, socialno, naravovarstveno in razvojno panogo, kot temelj trajnostnega razvoja.
Za takšno pojmovanje kmetijstva se bomo zavzemali tudi v slovenskih in evropskih institucijah.
SLS vidi kmetijske pridelovalce in potrošnike kot zaveznike, ki uresničujejo prizadevanja za zdravo hrano in okolje.
SLS se bo zavzemala, da bo takšen pogled na kmetijstvo sestavni del nacionalne in evropske politike in se bo izražal tako v slovenskih kot evropskih institucijah.
8.2 Za Kmetijsko gozdarsko zbornico po meri njenih članov
KGZS je najmočnejša organizacija kmetov oz. lastnikov kmetijskih zemljišč v Sloveniji.
Njena učinkovitost se bo povečala z večjo preglednostjo delovanja, racionalno organiziranostjo, delovanjem v širšem interesu njenih članov in prenosom pristojnosti na regionalni in lokalni nivo.
Zavzemali se bomo za povečanje ugleda zbornice, stanovske pripadnosti in vzpostavljali vezi med pridelovalci in potrošniki.
V Sloveniji delujejo tudi druge nevladne organizacije in številna društva na tem področju.
Pomembno je njihovo medsebojno sodelovanje in zagotavljanje pogojev za to.
8.3 Ohranjanje obdelanosti kmetijskih zemljišč, poseljenosti in samooskrbe
Z ohranjanjem obdelanosti kmetijskih zemljišč bomo povečali tudi samooskrbo v Sloveniji kot eno od strateških zadev v Sloveniji.
Najboljša kmetijska zemljišča je potrebno varovati pred pozidavami oz. drugimi posegi v prostor, ohranjati in povečevati njihovo proizvodno vrednost.
Z ustreznimi ukrepi je potrebno otežiti (preprečiti) prodajo kmetijskih zemljišč in celih kmetij tujcem.
Velik pomen ima tudi ohranjanje obdelanosti v hribovitih in ostalih manj primernih območjih za pridelavo.
Ta območja so najbolj izpostavljena zaraščanju na eni strani, po drugi strani pa so prepoznaven element naše države.
Temu bomo prilagodili tudi ukrepe kmetijske politike.
Obdelano podeželje in urejena krajina sta zagotovilo tudi za ohranjeno poseljenost podeželja, predvsem v odročnejših in obmejnih območjih.
8.4 Za perspektivo mladih v kmetijstvu
Mladi morajo tudi v kmetijstvu videti svojo perspektivo.
Za to je potrebno več ukrepov, ki niso povezani samo s kmetijsko dejavnostjo, ampak širše (od gospodarskega stanja, sociale, zdravstva, izobraževanja).
Zavzemamo se za prenos kmetij na mlajše generacije, k čemur prispevajo tudi ukrepi, kot so zgodnje upokojevanje in mladi prevzemniki kmetij.
Zavzemamo se za davčne olajšave pri investicijah, dodatne podpore v območjih s težjimi pridelovalnimi razmerami.
Naš cilj je družinska kmetija, ki bo zagotavljala delovno mesto in uresničevanje vseh funkcij, ki jih kmetijstvo ima, vključno z izvajanjem skupne kmetijske politike.
8.5 Skrb za okolje, varovanje narave, trajnostni koncept kmetovanja
Zavzemamo se za takšen način kmetovanja, ki nima negativnih vplivov na okolje, ki ne siromaši našega prostora z avtohtonimi rastlinami in živalmi in ki pomeni garancijo za ohranitev našega prostora tudi v prihodnosti.
Ne podpiramo vnosa GSO v naš prostor.
8.6 Pravičnejša določitev katastrskega dohodka, kar ima vpliv na obdavčitve v kmetijstvu in socialne transferje (otroški dodatki, štipendije, plačila vrtcev)
Zavzemamo se za takšno določitev katastrskega dohodka, ki bo odražal dejansko stanje in ne bo obravnavan kot boniteta pri raznih transferjih (otroški dodatek, štipendije, plačilo vrtcev).
8.7 Izključitev obdavčitev ukrepov kmetijske politike
Ukrepe kmetijske politike bomo izključili iz obdavčitev in na ta način postali primerljivi tudi z našimi sosednjimi državami.
8.8 Pravičnejša porazdelitev prihodkov med primarno kmetijsko proizvodnjo, predelavo in trgovino
Nesprejemljivo je, da trgovina beleži velike dobičke, večina kmetij in večji del živilsko-predelovalne industrije pa so v velikih težavah ali celo pred propadom.
8.9 Za izvajanje ukrepov kmetijske politike na prijazen in ne birokratski način
Zavzemali se bomo za izvajanje ukrepov kmetijske politike brez odvečnih administrativnih postopkov, predvsem pa zagotavljali čim krajše roke od oddaje vloge do samega izplačila sredstev.
Držali se bomo pregovora »Kdor hitro da, dvakrat da.«
Ne podpiramo odprave proizvodnih kvot v posameznih sektorjih kmetijske proizvodnje.
8.10 Za trajnostni način gospodarjenja v gozdovih
Gozdovi so najbolj prvobitna, naravna in dovršena oblika naravne vegetacije na zemlji.
Kot taki niso le skupek dreves oz. lesa, ampak dovršen večdimenzionalni sistem vzajemno povezanih delov nežive in žive narave, ki delujejo drug na drugega, se gibljejo in razvojno spreminjajo.
Celokupnost gozdnega, kmetijskega in poselitvenega prostora je naš življenjski prostor oz. kulturna krajina.
To ni le fizični prostor, ampak sredina delovanja vseh življenjskih procesov, razvoja in ohranitve vrst, pri človeku še ustvarjalnosti, kulture, civilizacije.
Zavzemali se bomo za trajnostni način gospodarjenja v gozdovih na gospodarskih temeljih (predvsem povečanje sečnje kvalitetnega lesa, večja finalizacija lesnih izdelkov in zagotavljanje kvalitetne surovine naši lesno predelovalni industriji, izkoriščanje bio mase v sklopu obnovljivih virov energije),
upoštevali okoljsko značilnost in iz tega naslova tudi ranljivost naših gozdov (pogoste naravne motnje (viharji, žled),
onesnaženje zraka, požari in na mnogih mestih prevelika gostota rastlinojedega živalstva).
Temu bomo prilagodili tudi politiko tako na ministrstvu, pristojnem za kmetijstvo, kot na ministrstvu, pristojnem za okolje.
Zavzemali se bomo za večjo vlogo lastnikov gozdov,
podpiramo njihovo združevanje v združenja lastnikov gozdov in povečanje njihove vloge v institucijah.
Zavzemamo se za sodelovanje in usklajeno delovanje institucij na tem področju, predvsem Kmetijsko gozdarske zbornice Slovenije in Zavoda za gozdove Slovenije.
Sestavni del tega področja je tudi lovstvo.
Divjad v gozdovih in kmetijskih zemljiščih povzroča veliko škodo, zato se zavzemamo za to, da del dohodka od lovišč pripada tudi lastnikom kmetijskih zemljišč in gozdov.
8.11 Za promocijo biološko pridelane hrane in spodbujanje biološke pridelave
V državah EU prihajamo v obdobje, v katerem bo veliko govora o zdravo pridelani hrani in neoporečni pitni vodi.
To je neposredno povezano z našim odnosom do okolja ter posredno s trajnostnim razvojem in prostorskim načrtovanjem.
Slovenija ima kot polnopravna članica Evropske unije glede na veliko stopnjo neokrnjenosti okolja velik potencial za biološko pridelavo hrane.
V prihodnosti bo biološko pridelana hrana predstavljala majhen delež glede na celotno proizvodnjo, nedvomno pa bo predstavljala večjo dodano vrednost, na kar nas opozarjajo izkušnje iz ZDA.
To je tema, ki nedvomno sovpada s kvalitetnim razvojem podeželja in domišljenim prostorskim načrtovanjem.
Zavedati se moramo, da bodo kmetijske površine, ki imajo danes praktično zelo nizko tržno vrednost, v tem obdobju zelo cenjene in potrebne.
Zavedamo se, da bo imela biološko pridelana hrana v prihodnosti nedvomno pomembno mesto, malo jo bo in bistveno bo dražja od drugih načinov pridelave, kar je nedvomno velika poslovna priložnost za Slovenijo.
Zato bomo podpirali ukrepe za širjenje biološko pridelane hrane v Sloveniji.
8.12 Ribištvo
SLS si bo na področju ribištva prizadevala za ohranjanje dosedanjega obsega morskega ribolova kot gospodarske panoge in tradicionalne dejavnosti ter števila ribičev.
Povečati želimo vzrejne možnosti sladkovodnega ribogojstva ter trženja športnega ribolova kakor tudi napore za pridobitev sredstev za ribištvo iz strukturnih skladov EU.
Slovenskemu ribištvu moramo omogočiti pogoje, da usposobi slovenske ribolovne flote za večdnevni ribolov v odprtih vodah, posodobi opremo ter tako zagotovi primerljiv dohodek v morskem ribištvu.
Seveda pa z zaskrbljenostjo ugotavljamo, da nerešena vprašanja o meji na morju z Republiko Hrvaško močno ovirajo delo naših ribičev.
Menimo, da je ureditev mejnega vprašanja s to državo eden ključnih pogojev za razvoj ribištva.
Nujno je sprejeti nov zakon o sladkovodnem ribištvu ter urediti koncesijske pogodbe za vzrejo toplovodnih vrst rib, povečati promocijo in turistično trženje slovenskih voda na področju ribolova.
HYPERLINK "http://www.mk.gov.si/" \t "_blank" \o "http://www.mk.gov.si/"kulturA
Uvod
Kultura sodi med temeljna programska izhodišča SLS, saj kulturna ustvarjalnost odločilno ohranja slovenstvo, ki je vpričo velike globalizacije čedalje bolj ogroženo.
S pridružitvijo EU in odpiranjem meja so se vzpostavili pogoji in razmere za nove oblike povezovanja slovenskega narodnega telesa, ki je bil prej odrezan od dogajanja v matični državi.
Združeni slovenski kulturni prostor je dejstvo, ki ga mora sprejeti slovenska država in prevzeti tudi skrb ter obveznosti za razvoj kulturne ustvarjalnosti Slovencev, ki živijo zunaj meja matične države.
Z ohranjanjem naših tradicij ob tvornem odzivanju na dogajanja v svetu lahko dolgoročno ohranimo svojo identiteto in kot narod preživimo proces globalizacije.
Kultura je naša osebna izkaznica znotraj EU.
Temelj slovenske kulture so slovenski jezik, pisani in drugi snovni ter nesnovni dokazi slovenske narodne ustvarjalnosti, ki segajo od elitne vrhunske do poljudne ali ljudske umetnostne plasti.
SLS je stranka tradicionalnih vrednot, vendar podpira tudi sodobno ustvarjalnost na vseh kulturnih področjih, kot so literatura, likovna umetnost, glasba, gledališče, ples, film in elektronski mediji.
SLS kulturno ustvarjanje pojmuje kot samosvoj, živ odziv na skupna vprašanja in probleme našega časa, katerega temeljne vrednote morajo biti poštenost, iskrenost, sposobnost, veselje do ustvarjanja ter zavzetost podoživljanja.
9.2 Problematika
Žal vsa področja slovenske kulture niso enako razvita oziroma za mnoge ni dovolj poskrbljeno.
Na prvem mestu izpostavljamo premajhno vsakodnevno skrb za ohranjanje, negovanje in razvijanje slovenskega jezika vključno z bogastvom narečij, ki je v splošnem nekritičnem sprejemanju globalizacije vedno bolj ogrožen.
Zakon o slovenskem jeziku je dober, vendar pa ga je potrebno v polnosti in dosledno tudi izvajati, za kar si bo SLS odločno prizadevala.
Kulturni spomeniki so najpomembnejša materialna priča našega bivanja iz časov, iz katerih nimamo pisnih virov.
Mnogi med njimi so bili v preteklosti in tudi še danes žrtve ideoloških predsodkov, kar je vodilo in v določenih primerih še vodi k njihovemu nezadržnemu propadanju.
Spomeniška služba ni kos svojemu poslanstvu.
V svoji ozkosti je marsikje celo zavora razumni ter prijazni preobrazbi mest in vasi, zato na Slovenskem ne uživa velikega ugleda.
Novi Zakon o varovanju kulturne dediščine je neučinkovit predvsem zato, ker je zapleten in restriktivno naravnan do lastnikov, ki jim ne nudi nikakršnih večjih olajšav.
S tem lastnike naravnost odvrača od želje skrbno vzdrževati kulturne spomenike.
Med drugim uvaja nedopustne nadomestne ukrepe, kar investitorjem dejansko omogoča, da pomembne spomenike spreminjajo v poceni gradbene parcele
. SLS si bo prizadevala za znatno povečanje sredstev za obnovo kulturnih spomenikov ter uvedbo davčnih spodbud za njihove lastnike.
Slovenija s sedanjo nekonsistentno politiko na tem področju ni sposobna do leta 2013 porabiti pridobljenih evropskih sredstev za obnovo kulturnih  spomenikov
. Zato bo ena prednostnih nalog SLS prizadevanje za izdelavo in realizacijo tistih projektov, za katere do sedaj ni bilo dovolj razumevanja. Zavedamo se, da te zgodovinske priložnosti, s katero lahko zaustavimo nenehno siromašenje slovenskega kulturnozgodovinskega bogastva nikakor ne smemo zamuditi in tako končno nekoliko omilimo škodo iz preteklega in polpreteklega časa.
Stanje v slovenskih arhivih je glede na prostorsko problematiko slabo
. Vsi arhivi se otepajo s prostorskimi težavami, čeprav hranijo nenadomestljiv  zgodovinski spomin našega naroda.
Nova zakonodaja (2006) je bila sprejeta nepremišljeno in je nestrokovna, zato bo reševanje problemov v zvezi z digitalnim arhiviranjem potrebno na novo urediti
. V primerjavi z drugimi novimi članicami EU samo Slovenija za arhive ni primerno poskrbela. SLS se zaveda tovrstnih problemov, zato uvršča svojo podporo razvoju arhivov in arhivistike v Sloveniji med svoje prednostne naloge na področju kulture.
Vzpodbujanje in širjenje ljubiteljske kulture je ena prednostnih nalog SLS.
Zapleten Zakon o društvih zelo otežuje delovanje ljubiteljskih društev, zato bi ga bilo potrebno spremeniti.
Ljubiteljska kultura se hkrati sooča s stalnim pomanjkanjem sredstev in oteženimi pogoji delovanja.
Mnoga društva ljubiteljske kulture se soočajo z veliko prostorsko stisko, saj prostorov za delovanje ljubiteljske kulture zelo primanjkuje.
Številni  kulturni domovi pri nas, narodni domovi in vaški domovi so bili zgrajeni s prostovoljnim delom in prostovoljnimi prispevki krajanov prav v ta namen.
Ti prostori se kulturnim ustvarjalcem danes  oddajajo za nespodobno visoke najemnine, ki si jih društva ljubiteljske kulture ne morejo privoščiti.
SLS si bo prizadevala, da se s prostovoljnim delom zgrajenim kulturnim objektom povrne prvotna namembnost in ponovno dodeli v brezplačno uporabo organizacijam ljubiteljske kulture
9.3 Ukrepi
SLS si bo prizadevala za: 
ustanovitev Varuha slovenskega jezika;
varovanje, vzdrževanje  in pokrivanje radijskih, televizijskih in mobilnih telefonskih frekvenc na celotnem teritoriju Republike Slovenije v slovenskem jeziku,
nadalje podnaslavljanje italijanskega programa v koprskem studiu v slovenski jezik,
takojšnja ukinitev hrvaškega mobilnega operaterja in hrvaškega  telekomunikacijskega omrežja v Marini Portorož in Sečoveljskih solinah;
spoštovanje 11. člena Ustave RS, ki določa, da je uradni jezik v Sloveniji slovenščina, kar mora veljati tudi za slovenske univerze, kjer se v zadnjem času pospešeno v delu uvajajo tuji jeziki, s čimer se močno omejuje razvoj slovenske znanstvene terminologije;
ohranjanje slovenskega jezika in kulture med Slovenci zunaj meja matične države tudi s tem, da bo omogočila delo slovenskim zamejskim, izseljenskim in zdomskim duhovnikom in misijonarjem ter s tem zagotavljala pravico staršev in otrok do verske vzgoje v skladu s pravico do verske svobode v slovenskem jeziku;
brezplačen dostop do slovenskih časopisov za slovenske manjšinske organizacije in društva v Italiji, Avstriji, na Madžarskem in Hrvaškem
reorganizacijo Ministrstva za kulturo v smeri, ki bo zagotavljala dosledno zaščito slovenske kulturne dediščine;
razdelitev veljavnega Zakona o varovanju kulturne dediščine na dva dela, in sicer na Zakon o nepremični kulturni dediščini in Zakon o muzejski in galerijski dejavnosti ter oba očistiti ostankov samoupravljanja in preoblikovati tako, da bosta uporabna za učinkovito varovanje kulturne dediščine;
popularizacijo kulturne dediščine kot pomembnega dela domovinske vzgoje;
posodobitev in odpravo pomanjkljivosti Zakona o uresničevanju javnega interesa v kulturi, ki se mora hkrati preimenovati v Zakon o kulturi;
ustanovitev Sklada za obnovo kulturne dediščine;
vključevanje velikih lastnikov kulturnih spomenikov v procese odločanja in izvedbe ukrepov spomeniškega varstva;
ustanovitev Muzeja kulture Ljubljanskega barja;
gradnjo novega Prirodoslovnega muzeja, saj bo na ta način sproščen prezasedeni Narodni muzej, ker sedanje sobivanje ne omogoča primernih razstavnih prostorov ne enemu ne drugemu.
HYPERLINK "http://www.mop.gov.si/" \t "_blank" \o "http://www.mop.gov.si/"okolje in prostor
Slovenska ljudska stranka posebno pozornost namenja področju okolja in prostora, kar smo v zadnjem štiriletnem vodenju vladnega resorja tudi dokazali.
Program, ki smo si ga zastavili pred štirimi leti, je bil ambiciozen in smo ga v večjem delu tudi uspeli realizirati.
V načrtovanje in odločitve so bili vključeni strokovnjaki, lokalna skupnost in širša javnost.
Okoljska in prostorska vprašanja so tista, ki se tičejo vsakega posameznika, se dotikajo njegovega življenjskega prostora in so individualna in skupinska odgovornost celotnega naroda.
Skrb za zdravo okolje in razvoj države in njenih državljanov je mogoče dosegati s celovitim prostorskim načrtovanjem.
Cilje trajnostnega razvoja je mogoče dosegati le z upoštevanjem regionalnih značilnosti.
Pri blaženju negativnih vplivov sektorskega razvoja na podeželju in v mestih imajo pomembno razvojno vlogo ekoremediacijski ukrepi.
Za neoporečno vodo
Slovenijo pomembni okoljski strokovnjaki imenujejo "vodni stolp Evrope".
Pitna voda je za Slovenijo največja blaginja, zato bo SLS z vsemi možnimi močmi varovala ta dragoceni dar.
Tudi v naslednjem mandatu bomo pozornost posvetili varovanju vodnih virov in trajnostni uporabi vode.
Ko govorimo o neoporečni pitni vodi, nam že samo dejstvo, da je voda iz pip v prestolnici pitna, pokaže na pravilen odnos do te življenjsko pomembne naravne danosti.
Naša naloga je le, da poskušamo razmere še izboljšati.
Podpirali bomo:
izgradnjo manjših čistilnih naprav na podeželju;
uporabo deževnice;
sonaravno varovanje vseh vodnih okolij;
uporabo mehanizmov za izgradnjo poplavne varnosti in preprečitev suše.
Dejstvo je, da prihajamo v dobo, kjer bo ponovno glavni poudarek na hrani in vodi, vendar ne v smislu količine, temveč kakovosti.
Za odgovorno ravnanje z odpadki
Moderno ravnanje z odpadki poleg skrbi za okolje zagotavlja nova delovna mesta.
Na področju ravnanja z odpadki bomo sledili principu 3R; to je zmanjševanje odpadkov na izvoru, ponovna uporaba snovi in reciklaža odpadkov.
Nadaljevali bomo uspešno zastavljeni princip regijskega reševanja ravnanja z odpadki, kjer v sodelovanju z lokalnimi skupnostmi delujejo regijski centri za ravnanje z odpadki, v katerih so združeni objekti za reciklažo, mehansko biološko obdelavo odpadkov in odlaganje preostanka odpadkov.
Poleg tega bomo sledili še izgradnji manjkajočih objektov za termično obdelavo odpadkov tam, kjer bo to okoljsko, prostorsko in ekonomsko upravičeno ter sprejemljivo za lokalno okolje.
Veliko več poudarkov bo namenjeno tudi izobraževanju in informiranju državljanov na področju ravnanja z odpadki.
Cenovna politika na področju lokalnih javnih služb (komunale)
SLS si bo še naprej prizadevala za avtonomijo lokalnih skupnosti, vključno z odgovornostjo pri oblikovanju cenovne politike javnih služb varstva okolja.
Pri tem bo skrbela za uvedbo takih mehanizmov, da na strani izvajalcev javnih služb in lokalnih skupnosti ne bo prihajalo do zlorab in nepotrebno visokih cen komunalnih storitev ter da bo delovanje javnih služb kakovostno, pregledno in dostopno za slehernega državljana.
Za izrabo obnovljivih virov energije kot elementa nove razvojne paradigme
Zavedamo se, da ima Republika Slovenija visok potencial za razvoj in uporabo obnovljivih virov energije, ki poleg bistveno manjšega obremenjevanja okolja pomenijo tudi veliko priložnost za nadaljnji razvoj.
Nadaljevali bomo z intenzivnim izvajanjem aktivnosti za povišanje stopnje uporabe obnovljivih virov energije.
Biomasa, bioetanol, energija iz malih hidroelektrarn, sončna in vetrna energija, biotermalna energija ter tehnologija vodika so novi energetski izzivi, ki vsebujejo močno razvojno komponento za celotno slovensko družbo.
Operativni program razvoja okoljske in prometne infrastrukture 2007-2013 ugotavlja, da si je Slovenija cilje glede trajnostne rabe energije zadala s sprejetjem Resolucije o nacionalnem energetskem programu, po katerem so za obdobje do leta 2010 na področju URE in OVE podani cilji glede povečanja energetske učinkovitosti, povečanja obsega soproizvodnje toplote in električne energije ter povečanja proizvodnje toplote in električne energije iz obnovljivih virov in deleža biogoriv v gorivih v prometu.
Na podlagi tega dokumenta je Slovenija v obravnavanem obdobju 2007-2013 upravičena do sredstev s strani Skupnosti:
Obnovljiva energija: sonce 27 mio EUR
Obnovljiva energija: biomasa 21 mio EUR
Obnovljiva energija: hidroenergija, geotermalna energija in drugo 6 mio EUR
Učinkovita raba in soproizvodnja energije, gospodarjenje z njo: 105 mio EUR
V Sloveniji moramo doseči popolno porabo sredstev EU, zagotovljenih v operativnih programih.
Zavedamo se, da je ta odvisna po eni strani od angažiranega delovanja državnih ustanov v smislu kvalitetnega informiranja o postopkih pridobivanja sredstev, po drugi strani pa od kvalitetnih programov ter projektov, predloženih s strani potencialnih investitorjev.
Zavedamo se, da ravnanje z obnovljivimi viri energije poleg uvajanja novih delovnih mest, ohranjanja kulturne krajine v smislu zmanjševanja zaraščanja ter ohranjanja kmetijskih površin pomeni tudi višjo kvaliteto življenja na podeželju; tako socialno kot tudi okoljsko.
Za zmanjševanje učinkov podnebnih sprememb
Zavedamo se, da podnebne spremembe postajajo z različnih vidikov (okoljskega, razvojnega, tehnološkega in družbeno-ekonomskega) eden najpomembnejših izzivov za človeštvo.
V Sloveniji je mogoče zmanjšati učinke podnebnih sprememb s kratkoročnimi, srednjeročnimi in dolgoročnimi aktivnostmi.
Med kratkoročne aktivnosti spada sistem za zgodnje opozarjanje na pojave vročinskih valov, neurij, ujm in poplav.
Pomembnejši so srednjeročni in dolgoročni vidiki, ki zahtevajo prilagoditve na socialnih, zdravstvenih in izobraževalnih področjih.
Za zmanjšanje učinkov podnebnih sprememb so pomembni:
1. Čiste tehnologije
Razvoj novih ter širjenje obstoječih čistih tehnologij ter povečanje investicij v čiste tehnologije vodi v nov pogled na podnebne spremembe, in sicer kot na izziv.
Čeprav nam podnebne spremembe lahko predstavljajo izziv, se moramo zavedati, da čiste tehnologije same ne bodo dovolj za boj proti naravnim katastrofam, težavam s pomanjkanjem hrane, pomanjkanjem vode in varnostnimi vidiki, ki izhajajo iz podnebnih sprememb.
Pomembna je tudi politična volja
in tudi sprememba v življenjskem stilu, vključno s spremembo vzorcev proizvodnje in potrošnje.
Za doseganje tega podpiramo sistem subvencioniranja države (ugodni ekološki krediti, nepovratna sredstva ipd.).
2. Trajnostno in zdravo gospodarjenje z gozdovi
Gozdni ekosistemi imajo ključno vlogo pri delovanju biosfere in gozdovi kot ponori ogljika imajo odločilno vlogo pri uravnavanju podnebnih sprememb na Zemlji, pri blaženju dezertifikacije, preprečevanju erozije tal, uravnavanju vode in lokalnega vremena.
Zdravi gozdovi in trajnostno gospodarjenje z njimi so dragocena priložnost za blaženje podnebnih sprememb in za prilagajanje nanje, omogočajo tudi izkoriščanje obnovljivih virov energije in materialov.
3. Zmanjšanje emisij toplogrednih plinov
Zavzemali se bomo za izboljšanje energetske učinkovitosti, ker je to eden najbolj pomembnih in najcenejših načinov zmanjšanja emisij toplogrednih plinov.
Zmanjševanje emisij toplogrednih plinov je mogoče zlasti z zamenjavo tehnologij, goriv in surovin in zlasti z zmanjšanjem obsega ali opustitvijo nekaterih dejavnosti.
Prizadevali si bomo za:
razvoj novih ter širjenje obstoječih čistih tehnologij ter povečanje investicij v čiste tehnologije,
razvoj in izvajanje projektov v zvezi s prilagajanjem gozdov podnebnim spremembam (izvajanje NATURE 2000),
izoblikovanje konkretnih in hitrih ukrepov za trajnostno gospodarjenje z gozdovi in rabo virov,
zmanjševanje toplogrednih plinov,
spodbujanje naložb v proizvodnjo z nizkimi emisijami ogljika,
ohranjanje biotske raznovrstnosti,
učinkovito gospodarjenje z vodnimi viri,
uvajanje trajnostnih oblik prometa na lokalni in državni ravni,
trženje podnebju prijaznih izdelkov (primer: energetsko učinkoviti gospodinjski aparati),
izboljšanje energetske učinkovitosti in učinkovitosti virov v vseh sektorjih,
obveščanje potrošnikov o učinkoviti rabi energije,
nadaljevanje informiranosti in ozaveščenosti o problematiki podnebnih sprememb,
o mednarodnih aktivnostih za boj proti podnebnim spremembam,
o glavnih dogodkih in srečanjih na svetovni ravni.
Za povečanje števila tržnih in najemnih stanovanj
Eden osrednjih ciljev stanovanjske politike države je povečanje števila stanovanj, tako najemnih kot tudi tržnih.
V letu 2007 je bil z novelo nadgrajen zakon o nacionalni stanovanjski varčevalni shemi in subvencijah mladim družinam za prvo reševanje stanovanjskega vprašanja, ki ga je pripravilo Ministrstvo za okolje in prostor.
Novela je nadgradila zakon v delu, ki se nanaša na subvencije mladim družinam za prvo reševanje stanovanjskega vprašanja.
Glede na številne ugotovitve in ocene o opaženih pomanjkljivostih v izvajanju stanovanjskega zakona je bila predlagana novela v vseh njegovih osrednjih vsebinskih sklopih.
Predlog zakona se odziva tudi na skorajšnje oblikovanje pokrajin ter s tem povezane spremembe v pristojnostih nosilcev dejavnosti na stanovanjskem področju.
S povečano ponudbo najemnih stanovanj in tudi s povečevanjem ponudbe tržnih stanovanj bomo nedvomno vplivali tudi na znižanje cen stanovanj, kar je pomembna sestavina stanovanjske politike države.
SLS se bo zavzemala za:
dosledno izvajanje politike na stanovanjskem področju, ki jo je začrtalo Ministrstvo za okolje in prostor v obdobju 2004 – 2008;
reševanje stanovanjske problematike mladih družin;
uvedbo stanovanjskih posojil (pod običajnimi pogoji vračanja), pri katerih pa se pogoji vračanja izboljšajo z rojstvom vsakega otroka (odpiše del glavnice, zmanjša obrestna mera);
stanovanjsko politiko, ki bo prispevala k pozitivnim demografskim trendom in olajšala mladim parom odločitev o začetku ustvarjanja družine;
izgradnjo energetsko varčnih objektov;
znižanje komunalnih prispevkov pri gradnji pasivnih hiš.
HYPERLINK "http://www.mzp.gov.si/" \t "_blank" \o "http://www.mzp.gov.si/"promet
Glavni cilji prometne politike so doseganje družbenega optimuma v delu, ki se nanaša na prometni sektor,
povečanje prometne varnosti in varovanja,
učinkovita raba energije in čisto okolje.
Za povečanje uporabe javnega potniškega prometa (uvedba enotne vozovnice do leta 2010)
Podnebne spremembe, emisije toplogrednih plinov, hrup, nesreče, obraba infrastrukture, prometni zastoji ipd. so dejstva, ki narekujejo bolj racionalno uporabo prevoznih sredstev,
predvsem večjo uporabo javnega potniškega prometa.
Povečevanje prometnih tokov je v veliki meri posledica dnevnih migracij v večja mesta in kraje, kjer je zaposlen večji del prebivalstva.
Za povečanje uporabe javnega potniškega prometa bomo podprli:
uvedbo enotne vozovnice;
uskladitev voznih redov vlakov in avtobusov;
integriran javni potniški promet;
izboljšanje prometne infrastrukture (ceste, železniške proge, postajališča in postaje...);
ureditev primestne železnice ter železniško povezavo z letališčem Brnik.
Uvedba enotne vozovnice v javnem cestnem in železniškem potniškem prometu ima velik pomen za mobilnost in enostavnost dostopa.
Omogoča fleksibilnost in zagotavlja možnost neoviranega prehajanja med sistemi.
S tem prispeva k pretočnosti, nižji ceni in večjemu interesu za uporabo javnega potniškega prometa.
V SLS podpiramo projekt, ki bo povezal sistem enotne vozovnice in informiranje potnikov.
Izboljšanje ponudbe javnega potniškega prometa je namreč za ohranitev tega sistema nujno potrebno.
Za pravično cestninjenje tovornega tranzitnega prometa do leta 2009
Promet ima veliko negativnih posledic za okolje in ljudi.
Zato si prizadevamo za minimiziranje eksternih stroškov (nesreče, zastoji, emisije TGP, hrup, obraba infrastrukture).
Do leta 2009 je treba zagotoviti pravičnejše cestninjenje tranzitnega tovornega prometa.
Tranzitni tovorni cestni promet se je v zadnjih štirih letih povečal za 125% in se bo še povečeval.
Gospodarski razvoj v Sloveniji in sosednjih deželah bo ta promet le še povečeval, zato mora RS ustrezno ukrepati in z internalizacijo eksternih stroškov doseči pravično zaračunavanje cestnine.
Za razširitev in izboljšanje cestne in železniške infrastrukture
Dobra prometna cestna in železniška infrastruktura je ključnega pomena za enakomeren gospodarski razvoj vseh delov Slovenije.
Ob dokončanju izgradnje avtocestnega omrežja je posebno pozornost treba nameniti vzdrževanju in obnovi državnih cest ter posodobitvi železniške infrastrukture, ki je trenutno v izjemno slabem položaju.
SLS bo podprla investicijska dela na železniški infrastrukturi, nadgradnjo prog in spremljajočih naprav zaradi povečanja hitrosti in osnih obremenitev, obnovo obstoječih prog in gradnjo potniških centrov.
Na področju cestne infrastrukture podpiramo dograditev avtocestnega omrežja do leta 2010
ter uresničitev nacionalnega programa razvoja in vzdrževanja državnih cest.
HYPERLINK "http://www.mss.gov.si/" \t "_blank" \o "http://www.mss.gov.si/"šolstvo in šport
Za večjo strokovno avtonomijo učitelja na vzgojnem področju
Učitelji so težko kos predvsem vzgojnim izzivom sodobne šole.
SLS si bo prizadevala za:
aktivno vključitev učiteljev v izdelavo vzgojnega načrta šole;
spodbujanje vodstev šol, da pri zakonsko predpisanih izobraževanjih, ki jih mora organizirati šola, večjo pozornost namenijo usposabljanju za poučevanje, vzgajanje in reševanje vzgojnih problemov;
ustanovitev prosvetne zbornice.
Ideal svobodnega posameznika se v današnji družbi razume vse bolj na način, da skupnost in posameznik nista povezana, da drug do drugega nimata ne obveznosti, ne pravic.
To se v dobršni meri odraža tudi v šolstvu na vseh nivojih izobraževalnega sistema.
Učitelja moramo usposobiti, da bo znal dijakom privzgojiti osnovne norme, da se bo zavedal in znal dopovedati tudi staršem, da je sodelovanje odraslih pri vzgoji mladine nujno.
Prosvetna zbornica bi učitelju nudila strokovno in moralno podporo pri uveljavljanju vzgojnega koncepta, hkrati ga pri njegovem delu usmerjala in v primeru kršitev tudi sankcionirala. Pedagoškemu delu bi dala težo, ki mu gre.
Za vzpostavitev ustreznih mehanizmov za spremljanje in zagotavljanje kakovosti
Kakovosti predhodnega šolanja se ne spremlja (v smislu učinkovitosti rezultatov izobraževanja) pri nadaljnjem šolanju ali po vstopu na trg dela.
Zato podpiramo:
določitev kazalcev ugotavljanja kakovosti v času šolanja;
vzpostavitev ukrepov za zagotavljanje kakovosti na ravni šole in na ravni sistema;
vzpostavitev sistema evidentiranja dosežkov po končanem izobraževanju na določeni šoli:
ustrezno nagraditev kakovostne šole.
Sistem kakovostnega izobraževanja je ključnega pomena za razvoj inovativne družbe in uspešnega gospodarstva.
Trenutni kazalci merjenja kakovosti ne povejo kaj dosti, kako uspešen je dijak po končanem šolanju (oziroma o tem nič ne vemo).
Za deregulacijo gimnazijskega programa na zakonski podlagi v smislu koncepta decentralizacije poklicnega in strokovnega šolstva
V Sloveniji imamo še vedno preveč centraliziran šolski sistem zlasti na področju osnovnega in gimnazijskega izobraževanja.
Zato podpiramo deregulacijo gimnazijskega programa na zakonski podlagi v smislu koncepta decentralizacije poklicnega in strokovnega šolstva, ki se postopoma uvaja od leta 2004 dalje in bodo v letu 2008 v koncept vključene vse strokovne in poklicne šole.
Drugi cilj je na osnovnih šolah na podlagi poskusa (vključenih le nekaj šol) razširiti deregulacijo na ves osnovnošolski prostor.
Na konkretni ravni bomo podprli:
spremljanje rezultatov projekta Posodobitev gimnazij in na podlagi rezultatov pripravili zakonske podlage za deregulacijo gimnazijskega programa.
Gimnazijski program je treba strukturirati modularno, s čimer se poveča izbirnost, podpora individualnim interesom in možnost različnih izhodov pri zaključku gimnazijskega šolanja;
v osnovni šoli uvedbo fleksibilnega predmetnika za vse šole.
Obstoječi sistem ne upošteva lokalne skupnosti in regionalnega razvoja, zato zavira samoiniciativnost in razvojno usmerjenost šol.
Za brezplačne vrtce od vključno tretjega leta starosti naprej
Finančna obremenjenost staršev je glavni razlog za zmanjševanje obveznosti staršev pri  plačilu vrtca.
V SLS podpiramo brezplačne vrtce od tretjega leta starosti dalje, do tretjega leta pa naj primeren otroški dodatek pokriva minimalno oskrbo v vrtcu.
SLS si bo prizadevala za:
spremembo zakona tako, da bo finančno breme za otroka v vrtcu od tretjega leta naprej prevzela država ne glede na število otrok;
povečanje otroškega dodatka do vključno tretjega leta starosti.
Če želimo imeti večjo rodnost, potem moramo starše čimbolj finančno razbremeniti.
V obdobju do tretjega leta ni pomembno, ali je otrok v vrtcu ali v varstvu, zato morajo biti starši v obeh primerih v enakem položaju.
Za pocenitev srednjega šolstva za starše
Starši in dijaki se soočajo z visokimi stroški za veliko število učbenikov, ki so potrebni za obiskovanje srednje šole.
Poleg učbenikov stroške šolanja povečujejo visoke cene prevozov do srednje šole.
Prizadevamo si za brezplačno izposojo iz učbeniškega sklada šole in večjo dostopnost do izbranega izobraževalnega programa.
Na konkretni ravni bomo podprli:
brezplačno strokovno literaturo za na klop (atlasi, priročniki … );
takojšnje povečevanje učbeniškega sklada šole;
sofinanciranje prevoza dijakom do izbrane šole, ki je ni v občini bivanja dijaka.
Doseči želimo razbremenitev družinskega proračuna za šolanje otrok.
Ta omogoča lažje odločanje za večje število otrok, kar je zagotovo v nacionalnem interesu.
Za spodbujanje izobraževanja odraslih
Izredno hitre spremembe v določenem delovnem okolju so glavni razlog za potrebo po stalnem izobraževanju in usposabljanju tudi po zaključku rednega šolanja.
Posamezniku je treba omogočiti, da se lahko v večji meri  izpopolnjuje in nadalje razvija svoje sposobnosti.
Posebej bomo podprli:
povečanje ponudb ustreznih programov izpopolnjevanja izobrazbe in finančno dostopnost do le-teh;
osveščanje ljudi o nujnosti vseživljenjskega izobraževanja;
ustrezne ukrepe za stimuliranje delodajalcev, da vzpodbujajo strokovno izpopolnjevanje svojih delavcev;
ponudbo brezplačnih programov za dvig ravni pismenosti.
Nekoč smo v celem življenju zamenjali dve službi, jutri bomo zamenjali tri poklice.
Razvoj tehnologije in znanj zahteva od zaposlenih izjemno fleksibilnost, zato je naloga dopoklicnega šolanja predvsem usposobiti šolajočega na prilagajanje hitrim spremembam.
Za posebno skrb za nadarjene učence
Nadarjenim učencem se na sistemski ravni ne posveča posebne pozornosti.
Cilj vsake družbe pa mora biti razviti in izkoristiti potenciale mladih nadarjenih učencev.
Z namenom razvoja mladih sposobnih učencev bomo podprli:
evidentiranje nadarjenih učencev na vseh stopnjah šolanja (splošno ali na določenem področju) in sistematično spremljanje njihovega razvoja;
za šole brezplačno izvedbo državnih šolskih tekmovanj;
upoštevanje dosežkov dijakov pri izbiri mladih raziskovalcev na fakultetah;
zaključki šolanja morajo biti konceptirani tako, da upoštevajo dosežke nadarjenih učencev oziroma da ti učenci lahko pokažejo svoje sposobnosti (maturitetna naloga kot obvezen del splošne mature).
Današnje razmere so na ravni šolskega sistema takšne, da ne vzpodbujajo šol k iskanju nadarjenih učencev in k delu z njimi.
Strošek pravočasnega odkrivanja, spremljanja in ukvarjanja z nadarjenimi učenci je zanemarljiv v primerjavi z njihovim prispevkom družbi (če nam zaradi neprimernega odnosa ne bodo pobegnili v tujino).
Za spodbujanje vseh starostnih skupin k večji športni aktivnosti
Večina populacije se premalo ukvarja s športom.
Zato bomo podpirali ukrepe za:
zagotovitev ugodnih možnosti za ustanavljanje športnih društev, katerih glavna aktivnost je množična rekreacija;
stimuliranje delodajalcev, da vzpodbujajo organizirano športno aktivnost svojih delavcev;
promocija športa tudi s pomočjo medijev.
Primerna telesna aktivnost in zdrav način življenja ogromno prispevata h kvaliteti življenja posameznika in sta pomembna tudi za družbo, saj zdrava družba veliko manj stane.
Za razvoj zasebnega šolstva na vseh ravneh
Naš cilj je ustvariti z evropskimi državami primerljivo in v skladu z našo tradicijo zadostno število zasebnih šol za vse vrste šol.
Za vse tipe šol zakonsko ni dovoljeno ustanavljanje zasebnih šol,
za osnovno šolo pa je to ob sedanji zakonodaji skoraj onemogočeno.
Podprli bomo spremembo zakonodaje:
zakonodaja naj omogoča, da se lahko ustanovi zasebna šole katerekoli vrste;
omogočiti ustanovitev zasebne osnovne šole, tudi če ta zaradi konkurence ogroža obstoj javne osnovne šole,
razen kadar gre za nacionalni interes (možnost krčenja slovenskega jezikovnega prostora)
smo proti 100% financiranju zasebnih šol iz državnega proračuna, ker je potem nesmiselno, da se ustanavljajo.
Zasebno šolstvo mora biti dostopno pod enakimi pogoji kot javno šolstvo.
Slovenija ima premalo zasebnih šol oziroma jih za določena področja sploh nima.
Pri osnovni šoli moramo predvsem slediti načelu »Šola naj vzgojo staršev podpira, ne pa razdira.«.
Za določeno populacijo staršev je mogoče, da javna šola tega načela ne izvršuje.
Pri poklicnem in tehničnem izobraževanju bi z možnostjo ustanavljanja zasebnih šol pridobili podjetja s kapitalom.
Take šole bi lahko veliko bolj sledile potrebam gospodarstva.
HYPERLINK "http://www.vlada.si/%20http:/www.mvzt.gov.si/" \t "_blank" \o " http://www.mvzt.gov.si/"visoko šolstvo, znanost in tehnologiJA
SLS kot svoj model gospodarskega in družbenega razvoja v celoti sprejema Lizbonsko strategijo EU.
Zato so naši cilji:
najuspešnejša na znanju temelječa družba;
več in boljša delovna mesta;
večja socialna kohezija;
usmerjeni v razvoj slovenske znanstvene terminologije.
Zavedamo se, da je za doseganje teh ciljev potreben moderen, v evropski prostor vpet, sistem visokega šolstva in znanosti, ki spodbuja in omogoča tehnološki razvoj slovenskega gospodarstva.
Zato so potrebne spremembe, ki jih nameravamo v naslednjem mandatu uresničiti.
Za hitrejši razvoj visokega šolstva
Visoko šolstvo bi moralo biti izredno pomemben, v nekaterih delih ključen, element za doseganje ciljev Lizbonske strategije.
Zagotavljati mora potrebe slovenskega gospodarstva po visoko in najviše usposobljenih človeških virih ter spodbujati njihovo kreativnost in inovativnost.
Ob tem pa mora biti nenehen vir novih znanj in spoznanj.
Zato se v SLS zavzemamo za:
1. Vzporeden obstoj državnega in privatnega visokega šolstva.
Ta dva sistema se morata smiselno dopolnjevati.
Zato se zavzemamo za privatno visoko šolstvo, ki bo predstavljalo vrhunsko kvaliteto v evropskem smislu in tematsko dopolnjevalo državno.
2. Za Institucionalno delitev visokega šolstva na univerzitetni in strokovni del.
3. Za dosledno izpolnitev ustavne zahteve po avtonomiji visokega šolstva.
Ta je bila v času vlad pod vodstvom LDS dosledno kršena, v manjši meri pa se je to nadaljevalo tudi v zadnjem mandatu.
4. Jasno definirano poslanstvo državnih univerz in njihovih fakultet, ki jih v soglasju z visokim šolstvom potrdi ustanovitelj, to je Državni zbor.
Poslanstvo mora postati ključni element odnosa med državo in visokim šolstvom kot njej prirejenemu in nikakor podrejenemu sitemu.
5. Izboljšanje materialnega položaja državnih univerz.
Te so v sedanjem trenutku občutno podfinancirane.
Za financiranje njihovega delovanja RS namenja le ~0.72% BDP.
V SLS se zavzemamo, da bi se v prihodnjem mandatu delež BDP za financiranje visokega šolstva povzpel vsaj na povprečje EU, to je ~1.5%.
6. Javno financiranje vseh treh stopenj bolonjskega študija na državnih univerzah.
S tem bi zmanjšali razkorak med številom diplomantov in doktorandov na naših univerzah.
Povečanje števila slednjih s sedanjih ~5% diplomantov na ciljnih 10% je eden od predpogojev za doseganje lizbonskih ciljev.
7. Sistematizacija postdoktorskih delovnih mest na državnih univerzah, ki niso vezana na pedagoški proces.
Ta so potrebna zaradi vključevanja v Evropski raziskovalni prostor in koncepta bolonjskega doktorata.
Za znanost, ki bo motor gospodarskega razvoja
V SLS se zavedamo, da je lahko samo razvita in kvalitetna znanost motor gospodarskega razvoja in družbenega napredka ob prehodu v post-industrijsko družbo.
Tako znanost je možno doseči samo s sinergijo treh institucionalnih nosilcev znanstvene dejavnosti: univerz, javnih raziskovalnih zavodov in gospodarstva.
Očitno je, da do sedaj ta sinergični odnos ni bil vzpostavljen.
Odmevni slovenski znanstveni dosežki so ostali gospodarsko neizkoriščeni in na drugi strani gospodarstvo ne vlaga dovolj v R&R, saj ne dosega lizbonskega cilja, da je razmerje med javnimi in privatnimi sredstvi 1:2.
Osnovni cilj, ki ga zasleduje SLS, je torej sinergija med vsemi institucionalnimi nosilci znanosti.
Za doseganje tega cilja so potrebni ukrepi finančne, fiskalne in zakonodajne narave.
Zato se zavzemamo za:
1. Povečanje javnih sredstev v naslednjem mandatu postopoma na 1% BDP, kar je tudi cilj Lizbonske strategije.
Pri tem bomo stremeli, da se poleg ministrstva, zadolženega za razvoj znanosti, v financiranje R&R dejavnosti na področjih svojih pristojnosti močneje vključijo tudi druga ministrstva, predvsem gospodarstvo, okolje in zdravstvo.
2. Z davčnimi olajšavami bomo spodbujali povečanje števila raziskovalno usposobljenih človeških virov, ki delujejo v privatnem sektorju.
3. Izboljšanje materialnega statusa zaposlenih v R&R dejavnostih.
Zavedamo se nastajajočega globalnega trga raziskovalcev in prav tako globalnega pomanjkanja tega človeškega kapitala.
Zato si bomo prizadevali vzpostavit vsaj kvalitativno in kvantitetno uravnoteženo bilanco odhodov in prihodov.
Pri tem pa je pomemben tudi materialni status raziskovalcev.
4. V tekočem mandatnem obdobju je gospodarstvo v Republiki Sloveniji znatno povečalo svoje investicije.
Ta pozitiven trend pa ni v zadostni meri spremljal dvig kvalitete investicij.
Slednjega mislimo spodbuditi z davčno olajšavo na investicije, ki imajo za posledico delovna mesta z nadpovprečno visoko dodano vrednostjo.
5. Intelektualna lastnina in njena dosledna zaščita predstavljata pomembno spodbudo za vse R&R dejavnosti.
Zato si bomo doma in v institucijah EU zavzemali za uvedbo evropske patentne zakonodaje, ki naj nadomesti nacionalno, ki bo tudi cenovno vsem dostopna.
Za izobražene človeške vire, ki so trenutno kritičen dejavnik slovenskega tehnološkega razvoja
Dvig tehnološke ravni slovenskega gospodarstva je tako v interesu gospodarstva samega, saj zvišuje njegovo konkurenčnost in donosnost, kot tudi države, ki skladno z lizbonsko strategijo stremi za več in boljšimi delovnimi mesti, ki rezultirajo v višji življenjski ravni in večji socialni koheziji.
Naš pristop k tehnološkemu razvoju, zato v SLS gradimo na partnerskem odnosu med javnim in privatnim sektorjem ob polnem spoštovanju principov tržne ekonomije in enakopravnosti vseh subjektov na trgu.
V konkretizaciji naših ukrepov izhajamo iz analize sedanjega stanja in ugotavljamo, da je Slovenija dosegla relativno visok BDP na prebivalca z ozirom na svojo izobrazbeno strukturo in da imamo bistven zaostanek v dodani vrednosti na zaposlenega.
Kritičen dejavnik slovenskega tehnološkega razvoja so torej zadostni in ustrezno izobraženi človeški viri.
Drugi kritični faktor je kvaliteta investicij.
V zadnjem mandatu je Slovenija pomembno povečala delež investicij v BDP.
Ta delež je potrebno vsaj ohraniti.
Istočasno opažamo, da je premajhen delež investicij namenjen tehnološkemu razvoju.
Zato si bomo prizadevali za:
1. Tehnološki razvoj slovenskega gospodarstva je utemeljen pretežno na ustrezno izobraženih, motiviranih, kreativnih in inovativnih človeških virih.
Zato si bomo prizadevali ob ukrepih, predvidenih v odstavku Visoko šolstvo za delujoči trg dela, ki mora imeti odločujočo vlogo pri poklicni izbiri prihajajočih generacij.
2. Sofinanciranje prvih zaposlitev raziskovalno usposobljenih človeških virov v gospodarstvu.
3. Davčno razbremenitev tistih investicij, ki povečujejo dodano vrednost na zaposlenega nad povprečje prvih petih držav EU.
HYPERLINK "http://www.mz.gov.si" \t "_blank" \o "http://www.mz.gov.si"zdravje
Za pregleden zdravstveni sistem, ki bo sledil potrebam prebivalstva
Naraščajoča pričakovanja pacientov, njihova zahtevnost po eni strani ter strokovno in organizacijsko nezadostna preglednost zdravstva narekujejo nujne spremembe v zakonodaji.
Z namenom večje preglednosti zdravstvenega sistema bomo podprli takojšnje spremembe:
zakona o zdravstveni dejavnosti,
zakona o zavodih ter
zakona o koncesijah.
Opozarjamo na dejstvo, da so odločitve o organiziranju zdravstvene dejavnosti na vseh nivojih izključno strokovne in da se bodo odgovorni (občine, pokrajine in republika) morali odločati glede organiziranja zdravstvene dejavnosti, za katero bodo odgovorni, le na osnovi dogovorjene mreže javne zdravstvene službe ter strokovnih smernic obravnave bolnikov.
SLS si bo prizadevala za:
redno spremljanje in ocenjevanje stanja v mreži zdravstvene dejavnosti na osnovi kriterijev iz Resolucije;
tekoče prilagajanje kadrovskih in prostorskih kapacitet dejanskim potrebam;
takojšnjo določitev odgovorne pravne osebe, ki bo zadolžena za spremljanje sprememb tako na strani zdravstvenega kadra kot tudi pri prebivalstvu.
Za preventivo in preprečevanje poklicnih bolezni
Na tem področju se bomo v SLS zavzemali za:
promocijo zdravega načina življenja;
nadzor pri ravnanju z kemikalijami;
takojšnje nujne spremembe zakonodaje na področju preprečevanja poklicih bolezni; oz. bolezni, povezanih z delom;
večjo vlogo medicine dela.
Za prenovo izobraževanja zdravstvenih strokovnjakov
V SLS menimo, da trenutno izobraževanje zdravstvenih strokovnjakov tako na področju medicine kot zdravstvene nege, še posebej na praktičnem področju, ne ustreza potrebam naših bolnikov,
zaradi česar je potrebno:
prenoviti študijske programe,
preverjati njihovo realizacijo,
izpopolniti redno preverjanje pridobljenih znanj zdravstvenega osebja.
Za vzpostavitev konkurence in razvoj zasebnega zdravstva
V SLS podpiramo vzpostavitev konkurence in razvoj zasebnega zdravstva, vendar le ob pregledni ureditvi, zagotavljanju kvalitete, učinkoviti kontroli in tudi posledicah za izvajalca, ki teh pogojev ne izpolnjuje!
Podpiramo premišljen, reguliran pristop k podeljevanju koncesij ob predhodni jasni opredelitvi funkcij primarnega, sekundarnega in terciarnega zdravstva.
Zavzemamo se za večjo avtonomijo bolnišnic in za vstop trga v zdravstveni sistem na področjih, kjer ne bo posledic za javni interes.
Reguliranje in nadzor nad zdravstveno dejavnostjo je potrebno razporediti med Zavodom za zdravstveno zavarovanje in Ministrstvom za zdravje.
Za še bolj kakovostno zdravstvo
Ob trenutnem pomanjkanju zdravnikov in tudi ostalega zdravstvenega osebja, še posebej na primarnem nivoju in v demografsko ogroženih področjih, je potrebno vzpostaviti pogoje, ki bodo za delo privlačni.
Za večjo kakovost zdravstvenih storitev v SLS podpiramo:
takojšnjo vzpostavitev celovitega sistema kakovosti in njenega nenehnega izboljševanja (bolnikom na ta način zagotovimo največjo mero varnosti);
intenziviranje anket o zadovoljstvu bolnikov;
postavljanje spletnih strani bolnišnic in ostalih zdravstvenih zavodov za pripombe, komentarje in predloge po oddelkih in poimensko po osebju;
takojšnjo ureditev enotnega sistema internih strokovnih nadzorov ter omogočanje javnosti, da ima vpogled v njihovo realizacijo;
odprt dialog med stroko in pacienti ter uvedbo aktivnega pristopa v primerih preprečljivih "napak" pri delu ter s tem vzpostavitev čim večjega zaupanje v delo zaposlenih v zdravstvu.
Prizadevali si bomo za ustanovitev urada ali agencije, ki bo v celoti prevzela odgovornost za področje kakovosti ter bo zadolžena tudi za njen nadzor.
Za bolj racionalno porabo denarja in dolgoročno finančno vzdržnost
V SLS predlagamo tudi natančne analize opravljenega dela v zdravstvu ter njihovo finančno ovrednotenje.
Na strokovnem področju so potrebni t.i. državni programi obravnave posameznih bolezenskih entitet, ki bodo po eni strani zagotovili kakovostno obravnavo ter pri tem omogočili racionalnejšo porabo denarja.
Kljub temu pa menimo, da ne glede na še vedno prisotne organizacijske težave ter marsikje slabo izkoriščenost medicinske opreme in kadra v zdravstvenem sistemu ni dovolj finančnih sredstev.
To pa pomeni, da je pred nami resen izziv, kako zagotoviti finančno vzdržnost.
Za iskanje sinergije med vsemi partnerji v zdravstvu
SLS želi pri oblikovanju in uresničevanju programa zdravstva sodelovati z vsemi zainteresiranimi partnerji: z lokalnimi skupnostmi, s poklicnimi združenji, s predstavniki mladih in upokojencev, z osnovnimi, srednjimi šolami ter univerzami, z delavci in izobraženci.
Vse navedene skupine je potrebno tesno povezati z zaposlenimi v zdravstvu ter zagotoviti, da bo pristop obeh skupin kritičen, racionalen, skladen, usmerjen v izboljšanje zdravja in kakovost zdravstvenih storitev
Skladno s tem in strokovnimi smernicami si bomo v SLS prednostno prizadevali za:
izboljšanje pogojev dela osebnega zdravnika ter povečanje njegove vloge v celostnem pristopu do zdravljenja;
ohranjanje zdravstvene dejavnosti na sekundarnem nivoju tam, kjer so izpolnjeni pogoji kakovosti in varnosti za paciente; nujno potrebna je akreditacija
spremembo t.i. prostovoljnega zavarovanja: ocenjujemo, da je participacija ustreznejša rešitev,
participacija naj bo odvisna od letnega dohodka posameznika (kot primer: največ 2 %);
preglednost in ureditev čakalnih vrst;
izboljšanje zobozdravstvene oskrbe vključno z dodatnimi finančnimi sredstvi za ta namen,
ponovno redno spremljanje ustnega zdravja prebivalstva;
prenos nekaterih pooblastil z Zavoda za zdravstveno varstvo na pristojno ministrstvo.
HYPERLINK "http://www.mju.gov.si" \t "_blank" \o "http://www.mju.gov.si"javnA upravA
Občanom ponuditi enak nivo upravnih storitev po vsej državi ne glede na razvitost in prioritete v občini
V Sloveniji ni enotnega standarda poslovanja občin z občani, saj se po občinah za iste upravne postopke uporabljajo vloge na različnih obrazcih ter zahtevajo različne priloge.
Na nivoju države je zato treba pripraviti enotne obrazce za upravne in druge postopke, ki jih vodijo občine, ter natančno opredeliti, katere priloge si pridobijo uradniki sami in katere občani.
Občani pričakujejo in imajo pravico biti v upravnih postopkih postreženi po enakem standardu in na enak način in to ne glede na kraj, v katerem živijo in urejajo upravne postopke.
Poenoten standard vlog in postopkov se že uporablja v državni upravi (npr. na upravnih enotah), zato je smiselno uvesti to tudi v občinah.
Občan naj ima stik z javnimi službami le v eni vstopni točki v vsakem večjem kraju, kjer poda vlogo za rešitev svoje življenjske situacije
Ob ureditvi življenjske situacije morajo občani večkrat obiskati več javnih služb, ki jim vsaka v okviru svoje stvarne pristojnosti reši en del istega problema.
Ko se postopek pri eni službi konča, ga ta pošlje v nadaljnjo “obdelavo” k drugi.
Občani morajo tako obiskati več javnih služb na različnih lokacijah, kjer se pri vsaki postopek začne z vlogo ter šele, ko je končan, lahko občan nadaljuje postopek pri drugem organu.
Zato se bomo zavzemali za:
organiziranje enotne sprejemne pisarno za vso javno upravo v vsakem večjem kraju, ki bo informacijsko povezana z vsemi lokalnimi, regionalnimi in državnimi upravnimi organi;
določitev skrbnika nad reševanjem konkretne situacije za vsako posamezno stranko, ki v njenem imenu potem komunicira z vsemi organi, ki na podlagi svoje stvarne pristojnosti sodelujejo pri reševanju strankine življenjske situacije;
pridobitev vseh potrebne odločb in dovoljenj za konkretno življenjsko situacijo na podlagi ene vloge.
Država je doslej že veliko naredila na medsebojni izmenjavi podatkov med organi javne uprave v okviru posameznega postopka, tako da občanom ni potrebno pridobivati podatkov in listin iz uradnih evidenc, ampak to za njih opravijo uradniki.
Kot nadgradnjo izmenjave podatkov je potrebno razviti tudi “izmenjavo postopkov” oz. omogočiti državljanom, da po vzoru registracije samostojnega podjetnika in registracije podjetja (EVEM) uredijo vse na enem mestu.
Državljani pričakujejo, da bodo lahko urejali čim več zadev na enem mestu in ne, da morajo obiskati več javnih služb, ki jim vsaka iz svoje pristojnosti uredi del zadeve.
V njihovem imenu bi lahko te kontakte opravil uradnik oziroma pridobil vsa potrebna dovoljenja za rešitev občanove življenjske situacije.
Občani ne bi več opazili meja med stvarnimi pristojnostmi lokalnih, regionalnih in državnih organov.
Za zagotovitev brezplačne pravne pomoči za pravna vprašanja in nasvete, glede katerih zadostuje strokovno mnenje ali informacija o pravni praksi
Občani morajo za rešitev večine pravnih vprašanj najeti odvetnika ali se obrniti na notarja, kjer dobijo pravno pomoč ali nasvet proti plačilu.
Na nivoju upravnih enot ali večjih občin bomo podprli zagotovitev razpoložljivega pravnika s pravosodnim izpitom, ki bo občanom brezplačno nudil informacije, ki jih potrebujejo.
Nudenje brezplačne pravne pomoči in nasvetov predstavlja večjo pravno varnost državljanov ter hkrati tudi manj dela za pravosodne in upravne organe, saj bodo konkretni zahtevki bolje utemeljeni in na relevantnih osnovah.
Za racionalizacijo referenduma
Referendumi so razpršeni čez celo leto, kar ima za posledico velike stroške pri organizaciji posameznega referenduma.
Zato podpiramo spremembo zakonodaje, in sicer tako, da se omeji referendume v volilnih letih na dan volitev, sicer pa se določi „referendumski mesec“, namenjen vsem vprašanjem, ki se pojavijo v določenem obdobju (1-2x letno se razpiše referendum za vsa vprašanja).
Stroški, ki nastajajo z razpisom posameznega referenduma, so veliki, kar pa s pridom potencirajo nekateri mediji, ki na tak način vedno znova problematizirajo tudi vsebino posameznega referenduma in tudi referendum kot tak.
Za večjo odvisnost višine plače javnih uslužbencev od njihove delovne učinkovitosti
Plače javnih uslužbencev (tudi sodnikov) so v premajhni korelaciji z njihovo učinkovitostjo.
Zato smo za:
vzpostavitev modela transparentnih meril in kazalcev uspešnosti javnih uslužbencev;
enotne časovne standarde za izvajanje upravnih storitev;
za povečanje variabilnega dela plače, ki naj se veže na učinkovitost posameznega javnega uslužbenca.
Nov plačni sistem za javne uslužbence je sicer vzpostavil pravičnejša razmerja in rešil nekatere probleme, vendar instrument variabilnega dela plače še zmeraj v zadostni meri ne nagrajuje najbolj uspešnih oz. ne sankcionira najmanj uspešnih.
Tak pristop bi stimuliral prizadevanja za inovativnost in večjo učinkovitost javnih uslužbencev.
Vsi upravni postopki se morajo končati v največ 30 dneh
Ugotovitveni upravni postopki se lahko praviloma urejajo do 60 dni, kar je za današnje zahteve in pričakovanja okolja predolgo.
Smo za spremembo Zakona o upravnem postopku, ki za ugotovitvene postopke dopušča reševanje v 60-dnevnem roku.
Proučiti je treba procese posameznih zahtevnejših upravnih postopkov ter jih optimizirati tako, da bo postopek trajal največ 30 dni.
Povečana odzivnost javne uprave in krajšanje rokov reševanja zadev sta glede na zahteve okolja in tempo življenja nujna.
Informacijska povezanost javne uprave je na dovolj visokem nivoju, da je možno postaviti nov standard glede hitrosti reševanja upravnih zadev.
Vpis v zemljiško knjigo mora biti končan v 30 dneh
Ureditev zemljiškoknjižnega stanja traja znatno predlogo glede na zahtevnost postopka.
Zato smo za normativno ureditev najdaljšega možnega roka za ureditev zemljiškoknjižnega stanja ter ustrezno organiziranje dela zemljiške knjige oziroma da se jo umesti v sestav upravnih organov.
Trg nepremičnin in na njega vezana gospodarska gibanja zahtevajo bistveno večjo odzivnost in hitrost postopkov v zvezi s končno ureditvijo lastništva v zemljiških knjigah.
Za zmanjšanje stroškov javne porabe in vzpodbujanje racionalnejše organiziranosti javnih služb
Lastna cena stroškov posameznih upravnih storitev ni izračunana, zato ni preglednih meril in kriterijev financiranja dela organov javne uprave.
Podpiramo racionalizacijo stroškov v javni upravi;
določiti je treba cenzus porabe sredstev za posamezno upravno storitev na državni ravni oz. normirati porabo posameznih organov glede na količino dela, ki ga opravijo.
Poiskati notranje rezerve v organiziranosti javne uprave je splošna zahteva javnosti.
Vzpostavljanje notranjega trga in plačevanje služb po dejansko opravljenem delu je realna pot do večje racionalizacije in tudi vzpodbuda za razvoj javno-zasebnega partnerstva pri organiziranju izvajanja upravnih storitev.
Za pospešitev reševanja zahtevkov, ki se nanašajo na promet s kmetijskimi zemljišči
V Sloveniji se soočamo z dolgotrajnim urejanjem lastniških razmerij glede nepremičnin v lasti države,
predvsem kmetijskih zemljišč.
Odločanje o razpolaganju, zakupih in lastništvu državne zemlje, ki je v pristojnosti Sklada kmetijskih zemljišč, je potrebno prenesti v krajevno pristojnost občine, kjer se nahajajo ta zemljišča.
Odločanje o državni zemlji se približa ljudem.
lokalna samouprava in regionalni razvoj
Za čimprejšnjo ustanovitev pokrajin in enakomeren razvoj Slovenije
O razvojnih razlikah, ki v največji meri pogojujejo ustanavljanje pokrajin, zgovorno pričajo statistični podatki, npr. porazdelitev BDP (kupne moči na prebivalca), ki je na nivoju 12 statističnih regij 1:2, in sicer med najbolj razvito ljubljansko pokrajino in najmanj razvito pomursko (prekmursko-prleško), še bolj zaskrbljujoče pa je dejstvo, da se razlike še povečujejo.
To se odraža tudi pri številnih drugih kazalcih, ki govorijo npr. o stopnji revščine ali višini povprečne plače v Sloveniji po posameznih regijah, ki je v letu 2007 v najbolj razviti, osrednjeslovenski regiji, znašala 921,17 EUR v najmanj razviti, pomurski (na prekmursko-prleškem območju) pa 781,59 EUR.
Osnovni namen regionalizacije Slovenije je narediti korak naprej v smeri decentralizacije države in skladnejšega, policentričnega razvoja.
Za vzpostavitev pokrajin pa je seveda potrebno v DZ RS sprejeti vso potrebno zakonodajo.
Pomembno je, da o lastnem razvoju, možnostih odločajo prebivalci, ki živijo na določenem območju in da se odločitve za njihovo prihodnost ne sprejemajo drugje, kjer njihovih težav ne poznajo.
Za dosledno spoštovanje načela subsidiarnosti in fiskalne decentralizacije
Naj omenimo podatke o porazdelitvi dohodnine na prebivalca po posameznih občinah, ki je pomemben davčni vir financiranja lokalne samouprave.
Ta je po zadnjih podatkih do 1:12 med najbolj razvitimi
(Trzin, zelo blizu je Ljubljana) in najmanj razvitimi občinami iz Prekmurja (Hodoš, Kuzma, Rogaševci).
Z ustanovitvijo pokrajin bodo ta okolja dobila približno desetkrat več sredstev, kar na letni ravni predstavlja  dodatnih 1,2 milijarde evrov.
O razporejanju teh sredstev se bo odločalo v pokrajinah (s strani izvoljenih članic in članov pokrajinskih svetov) in ne s strani državnih uradnikov, s čemer se bodo spodbujala delovna mesta in poenotile resorne politike,
učinkovitost porabe omenjenih sredstev pa bo zanesljivo večja.
Ustanovitev pokrajin, saj bodo financirale svoje naloge s prihodki od davkov in drugih dajatev, ki so sedaj prihodek države.
Z ustanovitvijo pokrajin se ne predvideva povečanje davkov in tudi ne novih davčnih bremen.
Spremenila se bo le porazdelitev finančnih virov, kar pomeni, da bo potrebno porazdeliti državne vire, namenjene posameznim regijam.
Prav tako pa regionalizacija ne pomeni nove administracije, pač pa gre za prerazporejanje obstoječih delovnih mest iz državnega na pokrajinski nivo, kjer bo mogoče bolj učinkovito vplivati tudi na produktivnost tega kadra.
Pomembno je, da o lastnem razvoju in o sredstvih odločajo prebivalci, ki živijo na določenem območju in da se odločitve za njihovo prihodnost ne sprejemajo drugje, kjer njihovih težav ne poznajo.
Za ustanovitev evroregije s središčem v Sloveniji
Večja prepoznavnost v evropskem prostoru, krepitev in spodbujanje čezmejnega, nadnacionalnega in medregionalnega sodelovanja.
Širše povezovanje na ravni sedanje DS Alpe Jadran ob uporabi nove uredbe o EZTS ima možnost za oblikovanje evroregionalne povezave s trajnejšo organizacijsko strukturo.
Potrebno je okrepiti strateške prednosti območja Alpe – Jadran - Panonija na osnovi teritorialnega sodelovanja, na podlagi katerega bi bilo možno izkoristiti vse (prostorske, socialne in ekonomske) potenciale tega območja.
S tem tudi povečati konkurenčnost ter prepoznavnost tega območja v širšem evropskem prostoru.
Evropsko primerljivo urediti status glavnega mesta
Obstoječi zakon o glavnem mestu, ki je bil sprejet leta 2004, se ne izvaja.
Zato podpiramo pripravo novega zakona o glavnem mestu.
Neizvajanje obstoječega zakona o glavnem mestu povzroča težave pri financiranju nalog Mestne občine Ljubljana.
Naloge glavnega mesta ter podlaga za financiranje teh nalog so predmet Zakona o glavnem mestu.
 Poleg tega bi bilo potrebno z novim zakonom evropsko primerljivo urediti status glavnega mesta.
Za povečanje transferjev regionalnih spodbud
Zaradi pomanjkanja vmesne druge ravni organiziranosti lokalne samouprave je velika vrzel pri odločanju, ki bi morala biti bližje državljankam in državljanom (sprejemanje lastnih odločitev za razvoj) in neenakomerna razvitost celotne države.
S pomočjo povečanja regionalnih spodbud se bo uveljavilo načelo subsidiarnosti, ki prinaša bolj kvalitetne razvojne odločitve
in pripomore k skladnemu regionalnemu razvoju.
Z omenjenim ukrepom bi se tudi omilil negativni trend večanja razvojnih razlik.
Regionalni ravni je s tem omogočeno odločanje o lastnem razvoju.
Volilni program SLS je dinamičen tekst, ki se bo nadgrajeval in dopolnjeval.
