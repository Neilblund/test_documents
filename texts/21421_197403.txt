HET IS TIJD!  Het is tijd om in dit land te breken met de oude politieke sleur. We moeten samen op zoek gaan naar politieke vernieuwing. De Vlaamse PW heeft deze vernieuwing reeds ingeluid op haar jongste congres te Blankenberge. Daar werd een modern dynamische centrumbeleid uit de doeken gedaan, dat dadelijk grote weerklank vond.  De Vlaamse PVV is niet alleen een partij die open staat voor gelovigen en niet-gelovigen. Zij is ook het verzamelpunt van alle arbeiders, bedienden, middenstanders, beoefenaars van vrije beroepen, academici, kaderpersoneel en ondernemers die door hun persoonlijke inspanning in het leven vooruit willen.  Die grote sociale middenmoot, waarin honderdduizenden, scheppende krachten te vinden zijn, voelt zich meer en meer afgeremd door een verstikkende verstaatsing. Deze verstaatsing wordt doelbewust nagestreefd zowel door de socialisten als door hun christen-democratische meelopers.  Zij beweren dat ook zij voorrang geven aan de burger. Maar als ze moeten kiezen tussen U en de overheid dan laten ze U meestal in de steek. Wij niet! Waarin verschillen we dan van de socialisten en hun christen-democratische vrienden? In de manier waarop we de grootste mogelijke vrijheid voor het grootst mogelijk aantal medeburgers willen verzekeren.  We zullen daarbij het privé initiatief zo krachtig mogelijk beschermen. Precies omdat we willen vermijden dat steeds meer landgenoten voor hun levensbehoeften van de Staat afhankelijk zouden worden. Dit is een nieuw geluid dat steeds machtiger zal gaan klinken.  Als U dat wil!  Nog een groot aantal mannen, vrouwen en kinderen hebben het in ons land erg moeilijk. Zij mogen niet in de kou blijven staan. Maar de middelen die nodig zijn om ze bij te trekken moeten eerst door de scheppende krachten worden voortgebracht.  De ontmoediging van deze scheppende krachten schaadt fataal ook de belangen van diegenen die wegens hun leeftijd, hun gezondheid of een tegenslag niet langer mee kunnen. Want men bouwt geen sociaal paradijs op een economische kerkhof.  VOORSPOED DOOR MOED.  Het programma, dat de C.V.P. ter beoordeling aan de kiezers voorlegt, steekt niet boordevol beloften.  Het is het programma van een regeringspartij, van een ploeg hardwerkende, bekwame en verantwoordelijke mensen die geen zand in de ogen willen strooien, maar die voor het land en zijn bevolking op een eerlijke en faire manier voort willen ijveren om de crisis te boven te komen. De C.V.P. is er zich van bewust dat de overwinning van die crisis maar mogelijk is, wanneer alle groepen van onze samenleving solidair hun bijlage leveren.  Grote solidariteit.  De Christelijke Volkspartij weet wat solidariteit betekent en vermag. Zij is immers de partij die zich tot alle lagen van de bevolking richt. Werknemers, ondernemers, landbouwers, zelfstandigen, kaders en noem maar op, zij zijn allen betrokken bij het politiek handelen en denken van de C.V.P.  Dit programma is het resultaat van een grondige analyse van de moeilijkheden, waarmee zowel ons land als de hele Westerse wereld vandaag de dag worstelen. Die crisisverschijnselen zijn stuk voor stuk harde, en soms ook brutale feiten. Zij vormen een bedreiging voor onze gezinnen, onze vrijheid en onze samenleving. Het zet geen zoden aan de dijk bij de interpretatie van de economische crisis een ideologisch vertekend beeld op te hangen. Integendeel, zo dreigt men naast de werkelijkheid terecht te komen en gaat men op zoek naar voorstellen die niet realistisch en bijgevolg ook niet doeltreffend zijn.  De C.V.P. weigert resoluut die weg op te gaan. Zij hoedt er zich voor illusies te wekken die maar van korte duur zijn en waarop de ontnuchtering volgt die pijnlijk is en de ellende nog vergroot. Voor de C.V.P. is het duidelijk dat een programma met een beleid voor morgen moet steunen op scherp inzicht, openhartigheid en moed.  De C.V.P. wil een openhartige taal spreken en in het belang van allen haar verantwoordelijkheid opnemen. Zij weigert morgen op te offeren aan vandaag en oplossingen uit te werken die de kern van de problemen niet raken.  Zij is er zich van bewust dat zij het hiermee opneemt tegen hen die verworven rechten verwarren met voorrechten, of die weigeren binnen de perken van wat zij aankunnen alles op alles te zetten om de crisis te breken en de welvaart te herstellen.  Gezonde openbare financiën.  Zoals in het verleden zal de C.V.P. zich vanuit haar christelijke visie op de beschaving blijven inzetten voor de armen en de zwakken die zelf niet in staat zijn - vooral niet in een periode van economische malaise - om hun kansen op een menswaardig leven veilig te stellen. Alle burgers hebben rechten en hebben het recht voor de bescherming ervan op te komen. Maar al wie rechten opeist, mag de plichten niet vergeten die er aan verbonden zijn.  De C.V.P. en allen die achter haar programma staan weten dat morgen, nog meer dan vandaag, de keuze zal moeten worden gedaan tussen wat eensdeels wenselijk en wat anderdeels mogelijk en haalbaar is. Het zou onverantwoord en tegelijk oneerlijk zijn voor te houden dat alles mogelijk blijft, ook al zijn vele wensen gerechtvaardigd en begrijpelijk. Willen wij het echter op de crisis halen, dan zullen wij in daden onze nering naar onze tering moeten zetten.  Ook morgen zal men er rekening mee moeten houden dat de Staat over geen onbeperkte sommen geld zal kunnen beschikken. De uitgaven van de Staat met het geld van de gemeenschap moeten goed gewikt en gewogen worden.  Een absolute voorwaarde voor nieuwe voorspoed en vooruitgang is de gezondmaking van de staatsfinanciën. Omwille van de crisis zit de overheid niet op financiële rozen. De inkomsten vallen lager uit, terwijl de uitgaven fiks de hoogte ingaan. De soberheid die de Regering-TINDEMANS heeft gepredikt en in acht genomen moet ook in de toekomst als hakbijl tegen de wildgroei van de openbare uitgaven gehanteerd worden. Dat zal ingrijpende maatregelen vergen. Waar gehakt wordt vallen uiteraard spaanders. Met behulp van programmawetten en andere begrotingsmaatregelen is de Regering-TINDEMANS er overigens al in geslaagd op die openbare uitgaven flink te besnoeien. De opzet moet zijn en blijven de openbare uitgaven af te stemmen op de werkelijke behoeften. Wat noodzakelijk is moet voorrang hebben, wat luxe en overbodig is moet achterwege worden gelaten.  Spreiding van de macht.  De Christelijke Volkspartij wil opnieuw de zin voor plichtsbetrachting en verantwoordelijkheid aanwakkeren. De gezagsdragers, om het even op welk niveau, zijn er om de burgers te dienen en niet omgekeerd.  Zo is de C.V.P. gekant tegen machtsconcentratie, waar die zich ook voordoet. Daarom zal zij zich blijven verzetten tegen het cumuleren van functies en zal zij verder opkomen voor een decentralisatie naar de regio's, de gemeenten en de kleinere leefgemeenschappen toe. Zij wil een dichter bij de burger staande samenleving waarin voorrang wordt gegeven aan de mensen boven de vervreemdende bureaucratie van gebouwen en dossiers.  Op economisch gebied ziet de C.V.P. al evenmin heil in machtsconcentraties en monopoliepraktijken, maar is zij wel voorstander van een betere spreiding van het industriële bezit.  Dat alles betekent niet dat de C.V.P. ervan uitgaat dat er geen gezag moet zijn. Dat gezag moet er zijn, maar het moet op een democratische en verantwoorde wijze worden uitgeoefend door al wie er toe gemandateerd is. Met de bevolking wil zij paal en perk stellen aan het vluchtmisdrijf dat sommige gezagsdragers plegen. Wie het gezag niet kan dragen kan en mag het ook niet uitoefenen.  De geestelijke waarden.  De C.V.P. werpt zich op als verdedigster van de geestelijke waarden, zonder dewelke er geen echte democratische maatschappij mogelijk is. Zij kan niet aanvaarden dat onder de mom van zogezegde besparingen geraakt zou worden aan de vrije keuze van school, ziekenhuis, gezondheidsorganisatie, beroepsvereniging enz... Zij komt op voor het pluralisme in onze instellingen.  De feiten wijzen uit dat een gezonde en rationele uitbouw van gemeenschapsdiensten, steunend op de inzet en het inzicht van de grote levensbeschouwelijke groepen, uitmondt in een beter beheer van de gemeenschapsgelden, tot hogere sociale dienstverlening en tot betere beveiliging van de geestelijke waarden leidt.  In eerbied voor ieders overtuiging zal de C.V.P. blijven ijveren voor respect van de rechtsstaat, de onvervangbare waarde van het gezin, de werkelijke gelijkheid van mannen en vrouwen, de bescherming van het leven, ook van het ongeboren leven. Zij zal blijven strijden tegen elke vorm van geweld en blijven zorgen voor de zwakken, de verantwoordelijkheid van de burger en de samenhorigheid onder alle mensen.  Een nieuwe vertrouwensband.  Met dit programma voor morgen sluit de C.V.P. aan, bij wat zij onder de Regering-TINDEMANS heeft nagestreefd. En de balans daarvan mag worden getoond. De crisis is nog niet overwonnen, maar de regering is er alvast in geslaagd om het snelle inflatieritme meer dan te halveren en terug te brengen op een peil dat het tweede beste van de Europese Gemeenschap is. Zij maakte van de Belgische frank één van de sterkste munten van de wereld. De openbare investeringen werden opgedreven en de privé-investeringen aangemoedigd. Het jongste herstelplan, het zgn. Egmontplan, voorziet in krachtige steunmaatregelen voor de bedrijfsactiviteiten.  Dank zij de zelfbeheersing en zin van verantwoordelijkheid, zowel van ondernemers als van werknemers, kon de kostenstijging worden afgeremd. Hierdoor herstelde de concurrentie zich en begon de uitvoer opnieuw te stijgen. In vergelijking met de meeste van zijn partnerlanden heeft België op een zeer behoorlijke manier het hoofd aan de crisis geboden.  Wegens de gunstige geboortecijfers van vóór 1965 zal een groter aantal jonge mensen in de komende jaren de actieve bevolking komen versterken. Een actieve tewerkstellingspolitiek is bijgevolg ook prioritair wil men de scheppingsdrang van onze bevolking aan bod laten komen, het hoge scholingspeil van onze arbeidskracht en het talent van onze ondernemers valoriseren in een nieuwe economische vooruitgang. Alleen op die wijze kan de plaag van de werkloosheid worden overwonnen en wordt de koopkracht van de werknemers veilig gesteld.  De C.V.P. zal de inspanningen aanmoedigen en ook belonen ten bate van het gemeenschappelijk welzijn. Zij wil de tegenstellingen tussen markt en plan, gezag en inspraak, privé- en overheidsinitiatief overstijgen. Zij zal een nieuwe vertrouwensband tussen de verschillende geledingen van de samenleving nastreven. Zij wil het vertrouwen herstellen door op de eerste plaats de onderneming te hervormen en vervolgens door nieuwe impulsen te geven aan de overlegeconomie die de jongste jaren sterk werd ondermijnd.  Sociale en fiscale rechtvaardigheid.  De aanpak van de crisis was geïnspireerd door de zorg om de solidariteit onder alle burgers. Van de hele bevolking werden offers geëist om allen, die door de crisis het zwaarst werden getroffen, doeltreffend te kunnen helpen. Dat was mogelijk dank zij een doorgedreven herverdeling van de inkomens, waaruit een betere verdeling van de welvaart resulteerde. Zo kwam de wet op het bestaansminimum tot stand, werd een nieuw stelsel van tegemoetkomingen aan de mindervaliden tot stand gebracht, werden de laagste uitkeringen van de sociale zekerheid prioritair verhoogd en kwamen er nieuwe vormen van gezinshulp en fiscale aanpassingen van de kleine inkomens enz...  In de komende jaren wil de C.V.P. een nog betere spreiding van de inkomens en vermogens, kortom van de welvaart, verwezenlijken door een grondige hervorming van de sociale zekerheid voor werknemers en zelfstandigen, evenals van de fiscale en parafiscale lasten.  Een grotere fiscale rechtvaardigheid moet volgens de C.V.P. steunen op belastingen die steunen op de werkelijke draagkracht van de inkomens en vermogens, rekening houdend met de familiale en sociale lasten van de belastingbetalers. Er kan geen sprake van zijn de strijd tegen zowel de fiscale als de sociale fraude niet voort te zetten.  Hiertoe is vereist dat de fiscale besturen beter worden gecoördineerd, dat de fraude correct wordt opgespoord en bestraft, en dat er internationaal wordt samengewerkt om de fiscale vlucht tegen te gaan.  Het misbruik in de sociale uitkeringen, kortweg de sociale fraude genoemd kan niet worden geduld, omdat het vooral personen en gezinnen in nood zo onrechtvaardig treft. In een maatschappij die de C.V.P. op maat van de mens wil, moeten die misbruiken worden beteugeld, moeten er middelen vrijgemaakt worden om bij prioriteit de laagste sociale prestaties op te voeren, moeten er tenslotte structuren worden gemaakt waarin de zin voor initiatief en zelfwerkzaamheid tot ontplooiing kan komen.  Europa en de wereld.  Het spreekt vanzelf dat het Belgische kader te eng is om die doelstellingen allemaal te verwezenlijken. Zoals de crisis geen louter Belgisch, maar eveneens een Europees verschijnsel is, moeten de remedies voor een deel ook Europees zijn. Met vrijblijvende gesprekken over de noodzaak om de economische politiek van de EG-landen meer op elkaar af te stemmen bewijst men de Europese zaak alleen maar onvruchtbare lippendienst. De C.V.P., en met haar alle christen-democraten, wil een Europese Unie met een eigen beslissingsmacht die voldoende kracht kan opbrengen om uit te groeien tot de Verenigde Staten van Europa. De basis van die Europese Unie is overigens al in het rapport-TINDEMANS gelegd. Het komt erop aan daar nu werk van te maken.  En zelfs Europa is nog te klein. Vele problemen hebben een wereldwijde dimensie zodat ook de oplossing ervan wereldwijde afmetingen moet krijgen. Denken wij maar aan de energie- en grondstoffenproblemen, aan het schandaal van de hongerende ondraaglijk geworden schuldenlast van de arme landen. Een krachtige inzet en een positieve bijdrage tot een internationale economische orde is dan ook noodzakelijk. De C.V.P. vertrekt daarbij van de gedachte dat de Rechten van de Mens beginnen bij het Recht op leven. Zonder die fundamentele solidariteit is welzijnspolitiek een zinloze berekening op korte termijn. Naast een verstandhouding tussen Oost en West is een samenwerking tussen Noord en Zuid een even onontwijkbare waarde voor de vrede in de wereld.  Omdat de crisis een weerslag heeft op de levensstandaard van iedereen en in het bijzonder op de werkgelegenheid, was het doorbreken van de economische crisis de voornaamste opgave van de regering TINDEMANS. De crisis zal ook de grootste uitdaging zijn voor de volgende regering.  Want de crisis is niet voorbij. De internationale economische toestand - en daarvan is ons land in grote mate afhankelijk -blijft onzeker. Daarvoor zijn drie feiten verantwoordelijk:  - het voortduren van internationale monetaire wanorde.  - de economische moeilijkheden in een aantal Europese landen.  - de overgang naar een nieuwe economische wereldorde. Zij brengt een verschuiving mee van de vestigingsplaats van investeringen in het voordeel van sommige ontwikkelings- en ten dele geïndustrialiseerde landen.  Ons land kan een bijdrage leveren tot de verbetering van deze internationale situatie. In de eerste plaats door al de actiemiddelen te gebruiken waarover het zelf autonoom beschikt om het economische herstel en de terugkeer naar de volledige tewerkstelling in de hand te werken. Vervolgens door te ijveren voor een grotere samenwerking op Europees en internationaal vlak. Het economisch herstel vereist een politiek met een dubbel karakter:  - een solidaire inspanning van particulieren, ondernemingen en overheid om de vitaliteit van het land te herstellen. Wij zullen meer dan vroeger moeten rekening houden met wat economisch mogelijk is. Wanneer een l land boven zijn stand leeft leidt dit tot inflatie in het binnenland en onvermijdelijk tot een aantasting van de waarde van de munt.  - een vernieuwing van onze productiestructuren in de nijverheid en de dienstensector. Het is immers alleen wanneer wij nieuwe producten tegen competitieve prijzen zullen aanbieden dat wij afzetmogelijkheden in het binnenland en buitenland zullen kunnen behouden en veroveren. Ook de aard van de economische groei en de wijze waarop hij tot stand komt, zijn aan een vernieuwing toe.  Het verbruik en de productie moeten zoveel mogelijk gericht worden op de bevrediging van de fundamentele behoeften die bijdragen tot de ontplooiing van het individu en van de gemeenschap. In verband met de groei van de productie en de productiviteit moeten wij er tevens voorzorgen dat de natuurlijke hulpbronnen spaarzaam worden gebruikt, dat het leefmilieu wordt beschermd en dat de arbeidsomstandigheden en -voorwaarden aan menswaardige normen beantwoorden.  Solidariteit en vernieuwing zijn het tweespan dat bepalend zal zijn voor de economische toestand van het land.  Een politiek voeren die deze twee doelstellingen wil verwezenlijken, betekent echter dat wij een aantal bestaande toestanden uit de wereld moeten helpen. Wij staan voor een kentering van de tijden. Een ombuiging van een zo omvangrijk beleid kan alleen plaats hebben als het klimaat van vertrouwen tussen de burgers en tussen de sociale groepen wordt hersteld. Een door klassenstrijd verdeelde natie drijft zichzelf naar de collectieve verarming. Voorbeelden hiervan ontbreken in Europa helaas niet. Enkel in een gezond sociaal klimaat kan de zo noodzakelijke zin voor initiatief, risico en verantwoordelijkheid - die aanwezig is in al de lagen van de bevolking - tot ontplooiing komen.  Wanneer de algemene geestesgesteldheid van wantrouwen en naijver van een land beheerst wordt door een blinde nivellering, waarin geen plaats is voor de waardering van de eigen arbeidsinspanning en alle heil van de Staat verwacht wordt, is de economische voorspoed op termijn veroordeeld.  De sfeer van vertrouwen in de samenleving moet bevorderd worden door een rechtvaardige verdeling van de offers die op grond van de solidariteit aan iedereen gevraagd worden en door een evenwichtige verdeling van de vruchten van het vernieuwingsbeleid.  Het is in de eerste plaats in de schoot van onze bedrijven dat deze band van vertrouwen opnieuw hersteld moet worden door al de leden van de ondernemingsgemeenschap nauw te betrekken bij het leven zelf van het bedrijf. De hervorming van het statuut van de onderneming zal de hoeksteen vormen voor het herstel van het sociaal-economisch overleg.  De Belgische welvaart werd mede opgebouwd dank zij het geregeld overleg tussen de sociale gesprekspartners. Dit geldt zowel voor het sociaal stelsel als voor de grondslagen van de economische verhoudingen. Tijdens de jongste jaren werd het aantal overlegorganen vermenigvuldigd en werd de overheid steeds meer bij dit overleg betrokken. Tezelfdertijd werd het overleg evenwel steeds moeilijker omdat er geen akkoord meer bestond over de fundamentele doelstellingen van onze samenleving.  De C.V.P. meent dat het overleg dringend in eer moet worden hersteld. Vooral het overleg rond de beleidskeuzen van het Plan moet de gelegenheid bieden om, gemeenschappelijk, de fundamentele doelstellingen op socio-economisch vlak te bepalen.  In het kader van deze overlegeconomie dient de overheid opnieuw haar rol van scheidsrechter en verwekker van het algemeen welzijn te vervullen. De feitelijke tussenkomst van de overheid in het economisch en sociaal leven is zo belangrijk, en de belangentegenstelling tussen de sociale groepen zo sterk geworden dat het niet langer mogelijk wordt een beleid te voeren indien men de scheidsrechterlijke rol van de overheid niet aanvaardt.  Eens dat het overleg heeft plaatsgehad, komt het aan de overheid, en aan niemand anders toe, de passende beslissingen te treffen. Het vertrouwen in de overheid zal toenemen in de mate dat men vaststelt dat zij de uiteindelijke beslissing neemt. Dit vertrouwen is evenwel ook afhankelijk van de overtuiging dat het overleg met en de raadpleging van de belanghebbenden heeft plaatsgehad.  De taken van de overheid moeten evenwel opnieuw afgebakend worden. Op dit ogenblik doet zij gelijktijdig te veel en te weinig. Maar het is omdat zij in bepaalde sectoren te veel blijft doen, dat. zij in de onmogelijkheid verkeert nieuwe en volledig verantwoorde behoeften en noden werkelijk aan te pakken.  Een nieuw vertrouwensklimaat tussen de sociale groepen door de democratisering van ons bedrijfsleven, de dynamiek van ons bedrijfsleven en een slagvaardig overheidsbeleid vormen het algemeen kader waarin het beleid, gericht op de solidariteit en de vernieuwing, kan groeien.  Dit zijn de beste waarborgen voor de terugkeer naar een tijd van economische voorspoed voor allen en naar de volledige tewerkstelling in het bijzonder.  Het doorbreken van de economische crisis moet in de eerste plaats gericht zijn op de bestrijding van de werkloosheid en het scheppen van nieuwe arbeidsplaatsen. De doelstelling van de C.V.P. is ongetwijfeld ambitieus. Overeenkomstig het Plan 1976-1980 wil de C.V.P. de werkloosheid terugdringen tot het niveau van voor de economische crisis die in 1974 inzette.  Voor de C.V.P. is een maatschappij waarin een hogere graad van werkloosheid bestaat totaal onaanvaardbaar. Deze toestand verdeelt immers de bevolking in twee groepen:  - zij die werken, die nog verder genieten van de stijging van de welvaart.  - de anderen, die tijdelijk of voor lange tijd uit het productieproces worden gestoten en die ten koste van de eerste groep een veel lager inkomen verkrijgen.  Een dergelijke situatie is op ethische gronden verwerpelijk. Zij houdt ook gevaren in voor de toekomst van onze samenleving. Hoe kan een bestendig werkloze nog geloven in de waarde van een maatschappij die hen verwerpt?  De C.V.P. bevestigt met klem dat ervoor iedereen een recht op menswaardige arbeid bestaat. Dat recht is evenwel ook een plicht. Eenieder moet in de mate van zijn mogelijkheden bijdragen tot de verdere ontwikkeling van onze samenleving.  De bestrijding van de werkloosheid is evenwel een omvangrijke opdracht op lange termijn. Ze vereist een weldoordacht en evenwichtig programma. De C.V.P. ziet vier krachtlijnen om deze doelstelling op het vlak van de werkgelegenheid te bereiken:  - het bedrijfsleven stimuleren.  - de inflatie terugdringen.  - een specifiek beleid van meer en beter werk te verschaffen en.  - het scheppen van een nieuw levenskader.  A. ONZE ONDERNEMINGEN.  De huidige crisis heeft bewezen hoe kwetsbaar onze economie is. Daarom wil de C.V.P. een versteviging van onze economische structuur én met het oog op de beveiliging van onze welvaart én meer in het bijzonder met het oog op de verbetering van de aard, de omvang en continuïteit van de tewerkstelling.  De evolutie van de wereldeconomie met haar vertraging in de groei van de wereldhandel en haar fundamentele verschuiving in de productie van goederen en diensten o.m. naar landen met lagere lonen noopt ons tot een selectieve ombuiging van de bestaande industriële en tertiaire activiteiten naar bedrijvigheden met toekomst. D.w.z. met groeikansen. Dit moet ons in staat stellen de vrije wereldhandel verder te blijven aanmoedigen en een politiek te voeren van open in- en uitvoermarkten.  De C.V.P. legt de nadruk op een „nieuw" groeimodel waarbij vooral de kwaliteit van de productie en van de tewerkstelling van belang is, en waarbij het leefmilieu onaangetast blijft door de productiestructuren. De onderneming blijft hierin een cruciale rol spelen. Ze steunt echter niet enkel op fysisch kapitaal, maar vooral op menselijk kapitaal dat gevormd wordt door een doeltreffend beheer, de capaciteit om te plannen en om leiding te geven, de zin voor initiatief en risico. De C.V.P. beklemtoont de belangrijke en specifieke rol die het kaderpersoneel bij de uitoefening van deze functies vervult.  1. Een nieuwe strategie voor de ondernemingen.  De rentabiliteit van de ondernemingen moet worden verbeterd. Alleen gezonde d.w.z. behoorlijk rendabele ondernemingen kunnen hun eigen voortbestaan, de noodzakelijke investeringen en meteen de tewerkstelling waarborgen. Daarom zal het fiscaal statuut van de investeringen verbeterd worden en meer speciaal de B.T.W. op de investeringen afgeschaft.  Het winstbegrip als voorwaarde voor het voortbestaan en de ontwikkeling van de onderneming moet geherwaardeerd worden. Bij de verdeling van de winst moet naast de bekommernis om reservering en voldoende afschrijvingen eveneens een grotere solidariteit en rechtvaardigheid beoogd worden.  Een nieuwe industriële en tertiaire politiek moet gericht zijn op valorisatie van onze economische troeven en de productie afstemmen op goederen en diensten met een hoge toegevoegde waarde per arbeidseenheid.  De vernieuwing speelt hierbij een grote rol, niet alleen op het technologisch vlak maar ook op het vlak van de productiecombinaties, marketing, management en dienstbetoon. Uiteindelijk moet ons land via spitsondernemingen opnieuw een stevig concurrentiele positie veroveren. In domeinen waar Belgische vorsers een voorsprong hebben, moeten gemeenschappelijke onderzoeksprojecten tussen officiële en privé-centra worden gestimuleerd. Bedrijven waar het wetenschappelijk onderzoek een belangrijke rol speelt, moeten worden gesteund en aangetrokken. De nieuwe industriële en tertiaire politiek mag niet louter  geconcentreerd worden op „hele" sectoren maar ook op gezonde ondernemingen en activiteiten met groeikansen.  Bijzondere aandacht moet gaan naar de inhoud en naar de spreiding van onze uitvoer. In het raam van de technologische vernieuwing moeten wij ons specialiseren in de uitvoer van diensten, studiewerk, engineering, knowhow licenties, immateriële goederen, systemen en combinaties van grote eventueel intersectoriële projecten. Deze richting kan worden bevorderd via overheidsbestellingen  Een inspanning zal geleverd worden om de geografische spreiding van onze uitvoer te diversifiëren. De officiële steun aan de prospectie in het buitenland zal worden verbeterd. Onze diplomatieke en consulaire vertegenwoordiging moet meer betrokken worden bij de handelsprospectie.  Bedrijven en sectoren in moeilijkheden moeten sneller opgespoord worden en geholpen worden indien ze reële levenskansen bieden. Een sectorieel herstructureringsfonds dient te worden opgericht evenals een beheersmaatschappij (filiale van de Nationale Investeringsmaatschappij) die het management van bedrijven in moeilijkheden zou organiseren.  Grote aandacht moet gaan naar industriële sectoren die voor het Vlaamse land belangrijk zijn op het stuk van de tewerkstelling en de uitvoer, o.m. de textiel- en confectienijverheid, de scheepsbouw, de metaalverwerking, de houtnijverheid, de diamant-, glas-, schoennijverheid, de steenbakkerijen, de voedingssector, de landbouwsector, de steenkoolnijverheid, enz .. De C.V.P zal zich verzetten tegen dumpingpraktijken van bepaalde geïndustrialiseerde en half- geïndustrialiseerde landen.  De C.V.P. vraagt de spoedige goedkeuring van het wetsvoorstel op het beheer met bijstand teneinde over een nieuw en efficiënt instrument te beschikken om de ondernemingen in moeilijkheden te helpen. De multinationale ondernemingen (M.N's) putten hun comparatieve voordelen uit hun dimensie op het stuk van onderzoek, management en financiering. Hierdoor hebben zij een positieve invloed uitgeoefend op het gebied van werkgelegenheid, loonniveau, technische knowhow en modern bedrijfsbeleid.  Zij kunnen echter de concurrentie aantasten, de greep van de nationale instanties op hun beslissingen ontlopen en de sociale relaties bemoeilijken. Daarom moeten zij onderworpen worden aan een nationale en internationale controle, door codes van goed gedrag, door de uitwerking van het Europees vennootschapsrecht en door de instelling van collectieve arbeidsovereenkomsten op E.E.G.-vlak.  Bovenstaande beleidslijnen zullen in het Vlaamse gewest hun toepassing vinden in de expansiewetgeving. Hierbij zal ernaar gestreefd worden vooral investeringen die de tewerkstelling direct of indirect verhogen aan te moedigen waarbij uiteraard rekening zal worden gehouden met de kwaliteit van de arbeid, evenals met de plaatselijke werkloosheidscijfers, de vrouwenwerkloosheid en de jeugdwerkloosheid.  Investeringen in spitssectoren en bedrijven die hoofdzakelijk gebruik maken van wetenschapsintensieve technieken zullen bewust prioritair gestimuleerd worden.  Interessante buitenlandse investeringen zullen aangetrokken worden, maar tevens wordt gestreefd naar de promotie van de eigen bedrijven in het Vlaamse land.  De ontwikkeling van nieuwe technieken in verband met energiewinning, energieverbruik en -besparing zal effectief gesteund worden. Investeringen in immateriële activa zoals onderzoek en octrooien zullen ruime fiscale voordelen genieten.  Tenslotte moeten de ministers met regionale bevoegdheden t.a.v. de grote ondernemingen en sectoren in het Vlaamse land een nieuw type van vooruitgang- en tewerkstellingscontracten op middellange termijn nastreven, waardoor vooral de tewerkstelling naar volume en kwaliteit wordt verzekerd.  2. Een actief overheidsbeleid.  De overheid moet de voorwaarden en het klimaat scheppen waarin nieuwe initiatieven, veranderingen en aanpassingen kunnen tot stand komen. Zij beschikt over voldoende instrumenten om het industrieel en tertiair beleid om te buigen en te herstructureren. Het instrumentarium moet echter op een meer geïntegreerde, meer selectieve en meer rationele wijze worden gebruikt. Ze kan de particuliere sector in dit beleid inschakelen dank zij het instrument van de contractuele planning.  Het uitschakelen van fiscale en andere belemmeringen moet een belangrijke rol spelen in de stimulerende en begeleidende rol van de overheid.  De administratie van de overheid moet door een meer soepele en snelle werking aangepast worden om de nieuwe taken die haar worden toevertrouwd, te kunnen verrichten.  Daar waar steunverlening toch aangewezen is, moeten vaste criteria worden gebruikt en moeten de wederzijdse verplichtingen in overeenkomst tussen de overheid en de onderneming correct vastgelegd en gesanctioneerd worden.  Het overheidsinitiatief moet een nieuw beleidsinstrument worden in het raam van de structurele versterking van onze economie. De overheid moet niet alleen goederen en diensten van openbaar nut kunnen voortbrengen, maar ook initiatieven ontwikkelen, die van strategisch belang zijn voor de ontwikkeling van de economie of die vereist zijn om de fundamentele objectieven van het economisch beleid te realiseren.  Het beheer van de overheidsondernemingen moet het principe van de rentabiliteit in acht nemen. Indien het overheidsbedrijf in de concurrerende sector actief is, dient het dezelfde spelregels en risico's van de markt te aanvaarden als de privé-ondernemingen.  De overheid moet haar regionale economische politiek grondig wijzigen. In de toekomst zal meer en meer de ontwikkeling van de eigen kracht en sterkte van elk ontwikkelingsgewest bepalend zijn. In gezamenlijk overleg met de sociale partners en de streekverantwoordelijken moet de overheid in de toekomst nieuwe programma's helpen opstellen en uitvoeren, waardoor de eigen mogelijkheden van elk ontwikkelingsgewest optimaal kunnen aangevuld worden.  In Vlaanderen zal in groeiende mate een beroep gedaan worden op de GOM's die nu volledig operationeel worden. In verschillende GOM's werden reeds diverse projecten aangevat.  Om dit beleid voort te zetten en gewenste industriële initiatieven te nemen moeten de nodige financiële middelen worden voorzien. Aan de GOM's kunnen concrete taken worden toevertrouwd ondermeer op de terreinen van energievoorziening, waterzuivering, verwerking van huisvuil en industriële afvalstoffen.  3. Een vooruitziend energie en grondstoffenbeleid.  Voor de C.V.P. is de basisdoelstelling van het energiebeleid: het waarborgen van de energiebevoorrading van het land tegen de laagste kostprijs voor de gemeenschap. Hierbij moet men rekening houden met de internationale solidariteit, de interne en externe beperkingen van ons land en moet men streven naar een optimalisatie van de specifieke aanwendingsmogelijkheden van de diverse energiedragers.  De energiesector is van primordiaal belang voor de economie van het land. Een sterke controle en medezeggenschap vanwege de overheid is daarom noodzakelijk zowel op de globale als op het subsectoriële vlak. Het globale energiebeleid wordt bepaald door een efficiënt en effectief werkend Nationaal Comité voor de Energie.  Vooral de nucleaire brandstoffencyclus moet, via het overheidsinitiatief, een maximale veiligheid waarborgen voor de burgers en voor het leefmilieu. De overheid moet de nodige structuren oprichten om de bevoorrading in primaire energie te waarborgen en om een invloed uitte oefenen op de marktwerking.  Met energie moet zuinig omgesprongen worden. Dit geldt zowel voor het industrieel als voor het huishoudelijk gebruik. Het programma voor rationeel energieverbruik zal verder uitgewerkt worden ten einde de groei van het energieverbruik te beperken.  Het toerekenen van alle kostenelementen, ook de sociale (leefmilieu, opslag van afvalstoffen) in de eind prijs van de diverse energiesoorten zal het rationeel verbruik stimuleren.  De nationale hulpbronnen zullen optimaal gevaloriseerd worden om hun aandeel tot de dekking van de behoeften van het land in primaire energie op te voeren. Een verbetering van de uitbating van de Kempense steenkoolmijnen zal hiertoe bijdragen. Het project tot oprichting van een elektrische centrale op basis van steenkool' moet worden ingevoerd. Het onderzoek naar, maar vooral de concrete toepassing van nieuwe energiebronnen zal een volwaardige kans gegund worden.  De investeringen in de energiesector moeten een maximale soepelheid waarborgen, dit impliceert dat alle nieuw gebouwde en tal van aangepaste centrales, met diverse brandstoffen, moeten kunnen produceren. Zonder vooruit te lopen op het debat dat hierover in het parlement moet plaats hebben, stelt de C.V.P. voor dat geen kerncentrales zouden worden besteld vóór 1979.  Men zal er naar streven de grote afhankelijkheid van België tegenover de buitenlandse leveranciers van grondstoffen te verminderen. Dit zal vooreerst geschieden door een aangepast beleid tegenover de ontwikkelingslanden, dat vooral in EG-verband zal worden gevoerd en dat erop gericht zal zijn deze landen een gezonde industriële ontwikkelingspolitiek te laten voeren en tevens onze bevoorrading veilig te stellen tegen aanvaardbare prijzen. In sommige gevallen kunnen bilaterale lange termijncontracten voor leveringen van grondstoffen afgesloten worden.  De directe investeringen in grondstoffenproducerende landen zullen aangemoedigd worden via het Fonds voor Ontwikkelingssamenwerking en de Belgische Maatschappij voor Internationale Investeringen. De aandacht zal in toenemende mate toegespitst worden op de recuperatie van gebruikte grondstoffen vanuit een dubbele optiek: tewerkstelling en leefmilieu.  4. Financiële instellingen en kredietverlening.  Overtuigd van het belang van de financiële instellingen en van de noodzaak ze bij het beleid te betrekken, meent de C.V.P. dat volgende principes in acht moeten worden genomen;  - De goede werking van deze financiële instellingen en bijgevolg de geordende uitbreiding van hun activiteiten, zijn een basisvoorwaarde voor het welslagen van de economische vernieuwing in ons land.  - Wegens het belang van de kredietverlening voor de economische expansie en reconversie moeten de financiële instellingen rationaliseringsmaatregelen uitwerken, om op die manier de kosten van het krediet te verlagen.  - De uitzonderlijke positie van deze instellingen vereist dat zij in het algemeen beleid zouden worden geïntegreerd. Zij moeten aan het economisch beleid, zoals het door de overheid wordt uitgestippeld, deelnemen.  Dit betekent dat de overheid opdracht heeft het beleid van de financiële instellingen en meer bepaald de kosten van het krediet te beïnvloeden, ten einde het te doen kaderen in de algemene conjuncturele en structurele objectieven van het land.  - Wat het economisch, financieel en monetair beleid betreft, ligt de verantwoordelijkheid uiteindelijk bij de regering in samenwerking met de Nationale Bank.  - Het toezichtsysteem zoals het tijdens de jongste jaren werd aangepast en verscherpt moet uitgaan van een functionele benadering. Dit betekent dat de controle tot doel heeft de integratie van deze instellingen in het beleid na te gaan, de goede werking van de instellingen te waarborgen en de kleine spaarder te beschermen.  - De overeenkomsten tussen de grote banken en de bankcommissies gesloten en door de wet van juni 1975 bekrachtigd, voorzien dat men binnen deze instellingen het onderscheid moet maken tussen de Raad van Beheer en het Directiecomité en dat elke wijziging binnen deze organen voorafgaandelijk aan het advies van de Bankcommissies dient voorgelegd. De C.V.P. meent dat aldus een efficiënt en soepel toezicht van de leiding mogelijk is.  - De helft van de deposito's worden in België aan publieke financiële instellingen toevertrouwd.  De C.V.P. meent dat een sterke publieke financiële sector naast een particuliere financiële sector een belangrijke ordeningsfactór is.  Deze verdeling tussen particuliere en publieke instellingen is een waarborg voor de concurrentie in de financiële dienstverlening.  De publieke financiële instellingen moeten de overheid bijzonder behulpzaam zijn bij de toepassing van haar financieel en monetair beleid.  Wil men dat deze instellingen hun rol verder zouden vervullen, dan moet men hun dynamisme vrijwaren. Daarom doet de C.V.P. volgende voorstellen:  • de publieke financiële instellingen moeten in de mogelijkheid worden t gesteld alle financiële verrichtingen te doen.  • de samenwerking tussen de publieke financiële instellingen onderling  en tussen de publieke financiële instellingen en de particuliere financiële  instellingen, moet worden bevorderd.  • de publieke financiële instellingen moeten actief kunnen deelnemen aan de groeiende internationalisatie van de financiële verrichtingen.  5. Gelijke kansen voor de K.M.O.  De C.V.P. wil de nieuwe waardering voor de belangrijke rol van de KMO's - o.m. op grond van hun bijdrage in de tewerkstelling - omzetten in een daadwerkelijke, aangepaste en stimulerende politiek. De C.V.P. wenst door een optimaal beleid de gunstige voorwaarden te scheppen voor de versteviging en de bloei van de KMO's.  Zij wil daartoe, onder impuls van een autonoom minister voor de Middenstand, een gelijkwaardige behandeling, een rechtvaardige en doelmatige concurrentie verzekeren en een aanmoedigend fiscaal en economisch klimaat scheppen.  Een aangepaste behandeling.  Sommige handicaps en discriminaties die ingesloten zijn in wettelijke maatregelen en reglementen zullen weggewerkt worden door:  - herverdeling van de sociale lasten.  - vereenvoudiging van de administratieve verplichtingen.  - aanmoediging van de sociale secretariaten.  - eerlijker belastingsinning door het wegwerken van sommige discriminaties.  - fiscale aanmoediging van de autofinanciering via kapitaalpremies en fiscale voordelen.  - volledige en samenhangende modernisering van de wet van 24 mei 1959.  - aanmoediging bij eerste vestiging van jonge zelfstandigen tijdens beginperiode, met een  • vestigingspremie.  • sociale en fiscale vrijstelling.  - toegang tot het toegepast wetenschappelijk onderzoek: aangepaste onthaalstructuren dienen uitgewerkt te worden om de KMO op gelijkwaardige wijze toegang te verlenen tot de subsidiëring van de prototypes en tot de aanmoediging van het toegepast onderzoek via de daartoe bevoegde instellingen zoals het I.W.O.N.L.  - volwaardige deelneming in het overleg op alle niveaus.  - betere toegang tot de uitvoer.  - specifieke maatregelen betreffende de fiscaliteit, de kredietverlening en de  hulp aan het beheer voor de succesvolle KMO's. J vrijstelling van B.T.W.- en andere formaliteiten voor zelfstandigen en K.M.O. beneden een bepaald omzetcijfer tot 3 mil. F.  - het risicodragend kapitaal voor de K.M.O.'s openstellen o.a. via een eigen juridisch statuut voor de K.M.O.  - het voorzien van de nodige ambachtelijke zones, met aangepaste infrastructuur, in het raam van een specifiek vestigings- en kredietbeleid.  Rechtvaardige en doelmatige concurrentie.  Daarom zal men onmiddellijk overgaan tot de verwezenlijking van:  -'een doeltreffende wetgeving tegen het economisch machtsmisbruik.  - de aanpassing van de wet van 14 juli 1971 op de handelspraktijken.  - het stemmen van het wetsontwerp op de ambulante handel.  - de realisatie van de groeperingen van economisch belang.  - de oprichting van de ambachtendienst.  - het concreet aanwakkeren van samenwerkingsorganismen tot o.m. uitwisseling van gegevens en rationalisatie van diverse taken.  - vereenvoudiging van de inplantingformaliteiten voor ambachtelijke bedrijven.  - aanmoediging van de toeleveringsbeurten.  - het uitwerken van een wettelijk statuut voor toelevering en franchising.  Begeleiding en aanmoediging.  - De permanente vorming is het instrument dat de meeste waarborgen biedt voor de KMO bedrijfsleiders van vandaag en morgen opgewassen te maken, tegen hun moeilijke en verantwoordelijke rol. De herstructurering tijdens de vorige legislatuur aangevat dient efficiënt te worden verwezenlijkt.  Bij verlenging van de leerplicht zal de scholing van de leerjongens en -meisjes als gelijkwaardig onderwijs erkend worden.  - Een aangepast statuut moet uitgewerkt worden voor de beginnende onderneming, resultaat van werkelijk nieuwe initiatieven van nieuwe mensen. Hiertoe moet een geëigende vennootschapsstructuur worden voorzien; het statuut van de beginnende onderneming.  - Uitbouw van een dienst, "knipperlichten" voor K.M.O.'s die dreigen in moeilijkheden te komen.  - Economische en sociale begeleiding bij omschakeling, herstructurering en bij sluiting.  6. Beveiliging van het landbouwbedrijf.  Het gezinsbedrijf blijft de basis van het te voeren beleid in land -en tuinbouw. Deze productievorm heeft immers aangetoond dat hij in staat is, tegen voor de verbruiker redelijke prijzen, een regelmatige en voldoende bevoorrading van het land in kwaliteitslevensmiddelen te verzekeren. Hij droeg eveneens bij om het aandeel van de land- en tuinbouwproducten in de Belgische uitvoer te verdubbelen.  De technologische vooruitgang en de specialisering hebben tot gevolg gehad dat de gezinsbedrijven in steeds grotere mate aangewezen zijn op de nijverheden die op- en neerwaarts van de landbouwactiviteiten liggen: een globaal en samenhangend beleid, zoals het Verdrag van Rome het trouwens voorziet, dringt zich dan ook op.  Dit vereist een samenwerking tussen de betrokken departementen.  a) Het markt-, prijs- en afzetbeleid moet:  - de verworvenheden van het gemeenschappelijk landbouwbeleid, ondanks de monetaire moeilijkheden, vrijwaren.  - de producent in staat stellen een inkomen te verwerven dat gelijkwaardig is aan dat van de andere economische sectoren, door:  • een systematische aanpassing van de landbouwprijzen, rekening houdende met de productiekosten.  • een dynamisch marktbeleid en doorlopende verbetering van de commercialisering.  • het bevorderen van de afzet van land- en tuinbouwproducten via de geschikte bevorderingsfondsen.  b) Een maximale werkgelegenheid waarborgen.  1. De bedrijfszekerheid waarborgen.  - Door een efficiënte bescherming van de landbouw- en boszones in de gewestplannen te voorzien.  - Door in landbouw-, bos- en groengebied:  • de onteigening voor nietlandbouwdoeleinden te beperken door het invoeren van de vereiste van een eensluidend advies van de minister van Landbouw.  • door de verplichte raadpleging van de minister van Landbouw omtrent het landbouwkarakter van elke aanvraag van bouwvergunning.  - Rationalisatie ven de landbouwbedrijven, o.m.:  • de wettelijke ruilverkaveling bij het uitvoeren van grote infrastructuurwerken.  • het aanmoedigen van de ruilverkaveling in der minne of van de vrijwillige ruil.  - De gelijktijdige aflevering van de uitbatingvergunning en de bouwvergunning aanpassing van de duur van de uitbatingvergunning ten einde de normale afschrijving van de investeringen toe te laten.  - Verhoging van de tussenkomst van het Landbouwinvesteringsfonds voor de werken die aan bestaande ondernemingen, in het kader van de strijd tegen verontreinigingen, worden opgelegd.  - Maatregelen ten gunste van land- en tuinbouwers die gehinderd worden: door de klassering van monumenten en landschappen of door het inrichten van waterwinningszones.  - Efficiënte bescherming van de teelten tegen schade veroorzaakt door wild.  - Op punt stellen van een landbouwgrondbeleid gebaseerd op tussenkomst van het Landbouwinvesteringsfonds, loopbaanpachtovereenkomst en de oprichting van een Grondinstituut.  2. Voortzetting van de verbetering van de bedrijfsstructuren:  - dank zij een grotere steunverlening aan de investeringen en meer in het bijzonder ten gunste van jonge land- en tuinbouwers, in het kader van de E.G..  - door de verhoging en de uitbreiding van het toepassingsgebied van de huidige vergoedingen die bij vroegtijdige vrijwillige stopzetting van de land- en tuinbouwactiviteiten worden uitgekeerd.  - door het bevorderen van de verschillende samenwerkingsvormen door een geëigend rechtsstatuut en een passende aanmoediging.  3. De kwaliteit van het plattelandsleven verhogen door de infrastructuur te verbeteren:  - prioriteit voor de vernieuwing van de land- en tuinbouwwoningen, zowel voor de huurders als voor de eigenaars.  - verhoging van de kredieten bestemd voor het landbouwwegennet.  - versnelling van het verbeteringsprogramma van de waterhuishouding.  - uitvoering van het plan tot bestrijding van de overstromingen.  - onderzoek en uitbouw van bevloeiingssystemen en van systemen voor de benutting van warm water van kerncentrales ten gunste van land- en tuinbouwbedrijven.  4. Het landbouwonderwijs bevorderen en verschillende systemen van permanente vorming, alsook de sociale promotie van jonge landbouwers, verder uitbouwen.  c) Sectorieel beleid. 1. Dierziektebestrijding.  - Financieringsplan op lange termijn in functie van nieuwe doelstellingen.  - Aanpassing van de bestaande structuren tot bestrijding van de dierziekten aan de evolutie van de verschillende sectoren:  • toekennen van nieuwe actiemiddelen aan de opsporingscentra ten einde hun werking tot de varkens- en pluimveesectoren uit te breiden.  • „werkelijke diergeneeskundige bedrijfsbegeleiding" voor de veehouders.  • reorganisatie van de omloop der veeartsenijmiddelen.  2. Veeverbetering aangepast aan de evolutie van de veebedrijven, door toepassing van de modernste selectiemethodes.  3. De zeevisserij vereist een actief beleid door:  - het verzekeren van het inkomen van reder en visser moet door een gemeenschappelijk E.E.G. markt- en prijzenbeleid gewaarborgd worden.  - bijkomende sectoriële maatregelen.  d) Het wetenschappelijk onderzoek.  Het wetenschappelijk onderzoek moet streven naar de systematische toepassing van de technologische innovaties en naar de oplossing van de problemen die zich in de landbouwbedrijven stellen.  De doelmatigheid van de overheidsinspanningen zal mogelijk zijn door een coördinatie op nationaal en internationaal vlaken dooreen betere samenwerking met de informatiediensten.  B. DE INFLATIE BEKAMPEN.  Dank zij de bestendige en moedige inspanningen van de regering werden gunstige resultaten geboekt op het terrein van de inflatiebestrijding. Momenteel heeft België het laagste inflatietempo van de E.G. na de Duitse Bondsrepubliek, en bereikt het inflatiepeil opnieuw het niveau van vóór de oliecrisis.  Dit beleid moet onverminderd verder gezet worden. Het is van essentieel belang voor de verdediging van de Belgische frank.  De inflatie vernietigt niet alleen arbeidsplaatsen, ze werkt tevens een onevenwichtigheid van inkomens en vermogens in de hand ten nadele van kleine spaarders met een laag inkomen.  De levensstandaard van iedereen en de volledige tewerkstelling worden rechtstreeks door een hoog inflatietempo bedreigd omdat:  - onze concurrentiepositie op de buitenlandse markten wordt aangetast.  - de rendabiliteit van onze bedrijven wordt uitgehold, wat op zijn beurt gevolgen heeft op de investeringen en de tewerkstelling.  - de vervanging van arbeidskrachten door machines wordt versneld. M.a.w., minder investeringen die bovendien arbeidsbesparend zijn en minderafzet van de door deze investeringen verwezenlijkte productie.  Het resultaat hiervan is werkloosheid.  Een politiek van inflatiebestrijding vergt de gezamenlijke en gecoördineerde inzet van alle instrumenten van het economisch beleid. Wij wensen hier vooreerst de geldpolitiek te beklemtonen. Op binnenlands vlak moet gestreefd worden naar een gepaste en niet inflatoire toename van de geldhoeveelheid en de kredietverlening. Teneinde de buitenlandse waarde van de B.F. te garanderen moet gestreefd worden naar stabiele wisselkoersen en moet de speculatie op de wisselmarkten bestreden worden. Het klassieke instrument van de monetaire politiek volstaat echter niet meer. Andere instrumenten, moeten eveneens ingeschakeld worden. Hierbij streeft de C.V.P. drie doelstellingen na:  - een aanpassing van de inkomens van particulieren en overheid aan de mogelijkheden van de economie. Dit vereist een politiek van groeibeheersing voor de particuliere inkomens en een streng begrotingsbeleid.  - het bestrijden van het machtsmisbruik in de economische verhoudingen. Dit veronderstelt een mededingingsbeleid en een prijzenpolitiek.  - het bevorderen van het prijsbewust kopen van de verbruiker.  1. Beleid inzake vorming en verdeling van inkomens en vermogens van particulieren.  a. Beleid inzake inkomensvorming.  Deze politiek dient gebaseerd te zijn op twee beginselen:  - het behoud van de koopkracht van iedereen.  - een aanpassing van de reële inkomens - dus na indexering - aan de ontwikkeling van de reële productie van de economie in haar geheel.  De instrumenten waarmee men dit kan verwezenlijken zijn o.m.:  - het behoud van het principe van de koppeling van lonen, wedden en sociale vergoedingen aan de index van de consumptieprijzen.  - het afsluiten van vrije, collectieve arbeidsovereenkomsten tussen werkgevers en werknemers.  De overheid dient echter te waken dat bij de vorming van alle inkomens, rekening gehouden wordt met de vereisten van het algemeen welzijn. Teneinde de loononderhandelingen overzichtelijk te maken, moet men een coördinatie van de verschillende programmeringen (nationale, regionale, professionele, interprofessionele) doorvoeren.  b. Beleid inzake inkomensverdeling.  De belangrijkste doelstelling van dit beleid is: het bevorderen van de solidariteit tussen de burgers en de sociale groepen. Deze onderlinge solidariteit dient bij te dragen tot het versterken van het vertrouwen in en de samenwerking tussen de verschillende groepen van de samenleving.  Drie beginselen hebben hierbij voorrang:  - het verzekeren van een behoorlijk inkomen voor élk gezin en iedere burger. Armoede kan in een welvaartsstaat niet langer geduld worden.  - het verminderen van de spanning tussen de laagste en de hoogste inkomensgroep door het verzekeren van dit bestaansminimum en het bestrijden van uitzonderlijk hoge inkomens.  - voor de inkomens tussen de laagste en hoogste categorieën moet vooral rekening gehouden wórden met de beloning van de arbeidsinspanning en met de gezinstoestand.  De instrumenten die deze doelstellingen moeten verwezenlijken hebben naast een politiek van volledige tewerkstelling, verdere democratisering van het onderwijs en bevordering van het streven naar gelijke beloning voor gelijkwaardig werk, betrekking op hervormingen zowel op het vlak van de fiscaliteit als op dit van de sociale zekerheid.  - Inzake de inkomstenbelasting dient de nadruk meer te worden gelegd op de taxatie van de reële inkomens (d.w.z. indexering) en dienen de aanslagvoeten die de progressiviteit bepalen, herzien te worden op grond van het draagkrachtbeginsel en van de sociale rechtvaardigheid; de progressiviteit verhoogt immers duidelijk te snel voor de lagere en middelgrote inkomens en te weinig voor de hogere. Bovendien dient de strijd tegen de fiscale fraude te worden verscherpt.  - inzake de sociale zekerheid en andere inkomensoverdrachten moet men meer dan vroeger aandacht hebben voor het herverdelend effect van de voorziene maatregelen.  c. Beleid inzake de verdeling van de vermogens.  De spanning tussen de kleine en grote vermogens moet verminderd worden door volgende maatregelen:  - aanmoediging van bezitsvorming en spreiding van industrieel bezit.  - bescherming van het bescheiden sparen door het verhogen van de fiscale vrijstelling voor inkomens die voortvloeien uit op gewone spaarboekjes geplaatst geld en de indexering voor bepaalde spaartegoeden van de bescheiden inkomens. De inflatiebestrijding is vanzelfsprekend de beste beveiliging voor het sparen.  - verzwaring van het belastingsregime voor de grote erfenissen en verlichting voor kleine erfenissen, vnl. tussen echtgenoten.  2. Beleid inzake overheidsuitgaven en -ontvangsten.  De openbare financiën ondergaan de gevolgen van de economische crisis en van de werkloosheid. Indien de ontwikkeling van de overheidsfinanciën niet beter in handen gehouden wordt, is het gevaar niet denkbeeldig dat geen ruimte vrijkomt voor nieuwe en belangrijke overheidsinitiatieven.  De C.V.P. wenst dat de overheidsfinanciën opnieuw zouden worden omgebogen tot een instrument waarmee een selectieve en slagvaardige overheidspolitiek kan worden gevoerd. Hiertoe is een drastische sanering van de overheidsfinanciën onontbeerlijk.  De C.V.P. stelt dan ook voor dat in overleg met de sociale gesprekspartners, een vijfjarenplan tot sanering van de openbare financiën zou worden opgemaakt.  Dit plan moet in de eerste plaats aan volgende principes beantwoorden:  - Zowel bij het opmaken van de begroting als bij het toekennen van subsidies en overheidssteun moet men een grote selectiviteit in acht nemen. Deze selectiviteit wordt getoetst aan de algemene politieke beleidskeuzen.  - De expansie van de begroting moet in bedwang gehouden worden om inflatoire impulsen te vermijden. Dit betekent concreet dat men de lopende uitgaven op voorhand preciezer moet schatten en dat men ze in overeenstemming moet brengen met de groei van het BNP.  - Gezien de reeds hoge fiscale druk in België en ten einde de zin voor initiatief en risico levendig te houden, mag men de begrotingsproblemen niet oplossen door een algemene stijging van de belastingsdruk. Dit sluit uiteraard niet uit dat gezocht wordt naar een grotere rechtvaardigheid in de verdeling van de belastingslast en dat de strijd tegen de fraude verder gezet wordt.  - De overheidsinvesteringen moeten kwalitatief gericht worden op de objectieven van het Plan, die de nadruk leggen op de kwaliteit van het leven. Dit betekent voorrang voor: huisvesting, openbaar vervoer, collectieve voorzieningen op het gebied van de gezondheid, het grondbeleid, het milieubeleid.  - Een efficiënte bestrijding van de fiscale fraude moet worden gevoerd:  • Door een doelgerichte organisatie van de samenwerking tussen de diverse diensten van de fiscale besturen.  • Door een systematische inzet van de bijzondere diensten.  • Door strafrechtelijke sancties.  3. Mededingingsbeleid.  De C.V.P. wil, als een belangrijke factor in het tot stand komen van een evenwichtige economische groei en een grotere prijsstabiliteit, een doeltreffend mededingingsbeleid uitbouwen. Maatregelen ter bevordering van de mededinging oefenen immers druk uit op de kosten, prijzen en winsten en dragen aldus bij tot de inflatiebestrijding. De afwezigheid van een reële concurrentie, de autonome prijsbepaling door marktdominerende ondernemingen, waaronder de multinationale bedrijven, liggen mede aan de basis van de prijsinflatie. Een evenwichtig mededingingsbeleid zal zich in drie richtingen moeten ontwikkelen:  - de informatie verbeteren en de controle over de machtsposities versterken.  - alle kunstmatige hindernissen bestrijden die de mededinging vervalsen.  - de ontwikkeling van succesvolle KMO's bevorderen.  Wil het efficiënt zijn, dan zal het mededingingsbeleid hoofdzakelijk preventief moeten optreden. De huidige Belgische wetgeving is daarom totaal voorbijgestreefd. Een nieuwe wetgeving moet worden uitgebouwd naar het model van de E.E.G.- reglementering die op haar beurt hoofdzakelijk geïnspireerd wordt door de Duitse wetgeving. Een volwaardige mededingingswetgeving zal tevens een preventieve controle op de concentraties moeten inhouden.  Het prijsbeleid van de overheid zal voor bepaalde goederen en diensten met sociaal karakter die onvermijdelijk door monopolies worden voortgebracht, verder een nuttige rol vervullen. Een veralgemeende prijsbeheersing is echter enkel in uitzonderlijke omstandigheden en voor een korte periode doelmatig als middel tot inflatiebestrijding. Als dusdanig moet de regering verder over dit instrument beschikken.  4. Verbruikersbeleid.  Het marktmechanisme op basis van mededinging kan slechts goed functioneren als aan de vraagzijde, de verbruiker de mogelijkheid heeft zijn rol te spelen. Daarom hecht de C.V.P. groot belang aan de verdere uitbouw en ontwikkeling van het verbruikersbeleid.  Op de eerste plaats heeft de verbruiker recht op informatie, voorlichting en vorming. Hierbij spelen de verbruikersorganisaties een belangrijke rol. Om hun hierin te helpen heeft de regering-Tindemans het Onderzoeks- en Informatiecentrum van de Verbruikersorganisaties (O.I.V.O.) opgericht, dat nu verder wordt uitgebouwd.  Langs wetgevende weg moet paal en perk gesteld worden aan misleidende reclame o.m. door de omkering van de bewijslast en het verbod van bepaalde vormen van reclame. Tevens moet de fiscale aftrekbaarheid van de reclame-uitgaven worden beperkt. Door een uitgewerkte etikettering moet de positieve informatie van de verbruiker over producten en diensten, worden verzekerd.  Op de tweede plaats moet de overheid de rechten van de verbruiker veilig stellen .in zijn relaties met productie en distributie door de rechtspositie van de verbruiker gevoelig te versterken. Hiertoe moeten o.m. de wetsontwerpen op het verbruikskrediet en op de handelspraktijken zo spoedig mogelijk worden goedgekeurd.  Op de derde plaats moet de gezondheid en de veiligheid van de verbruiker worden verzekerd. Prioritair is hier de uitvoering van de wet betreffende de voedingsmiddelen en andere producten. Tevens moeten strenge veiligheidsnormen worden opgelegd o.m. voor alle elektrotechnische apparatuur.  C- MEER EN BETER WERK VERSCHAFFEN.  Tewerkstelling is de resultante van een geconcentreerde actie op diverse terreinen waaronder de inflatiebestrijding, een nieuw industrieel en tertiair beleid, een nieuw beleid inzake buitenlandse handel en de Derde Wereld, een belangrijke plaats innemen.  Naast deze maatregelen die een positieve uitwerking hebben indien ze in een efficiënt werkende economie worden ingeschakeld, moet men een specifiek tewerkstellingsbeleid voeren dat gericht is op een betere organisatie van de arbeidsmarkt, op een betere verdeling van de beschikbare arbeid, en op een verbetering van de arbeidsomstandigheden.  1. Een betere en menselijkere organisatie van de arbeidsmarkt.  De werkloosheid treft bepaalde categorieën van de bevolking meer dan andere (de laaggeschoolden, de vrouwen, diegenen die tewerkgesteld zijn in zwakke sectoren).  Hiervoor moeten een aantal concrete maatregelen getroffen worden.  De structuur van de arbeidsmarkt en de problemen inzake de tewerkstelling zijn niet dezelfde in Vlaanderen als in Wallonië. De verschilpunten komen duidelijk tot uiting. Het beleid moet hieraan worden aangepast.  - In de eerste plaats moeten daarom de bevoegdheden van de minister die verantwoordelijk is voor de tewerkstelling in Vlaanderen verruimd worden. Totnogtoe mag die minister vrijwel niets anders doen dan uitvoeren wat op nationaal vlak werd beslist. Dat is niet langer aanvaardbaar! Het ligt voor de hand, dat de minister zelf moet kunnen beslissen over de grondige aanpak van de tewerkstelling. En daaruit volgt natuurlijk, dat die minister met een eigen Vlaams regionale administratie van tewerkstelling en arbeid moet kunnen samenwerken en over voldoende financiële middelen moet beschikken.  - De Rijksdienst voor Arbeidsvoorziening moet in dezelfde zin worden aangepast: met regionale beheerscomités en een regionale opsplitsing van de administratie.  Tegelijkertijd moeten aan de Vlaamse Rijksdienst voor Arbeidsvoorziening meer mogelijkheden voor een dynamische arbeidsbemiddeling worden gegeven. Een interne reorganisatie met duidelijke opsplitsing tussen de dienst „arbeidsbemiddeling" en de dienst „werkloosheidsreglementering" zal daar enorm toe bijdragen.  Meteen moet ook de opdracht van de subregionale tewerkstellingscomités meer beklemtoond worden. Zij moeten uitgroeien tot permanente organen voor dialoog, overleg en initiatief tussen de verschillende kringen die bij de tewerkstelling in de subregio of in het arrondissement betrokken zijn. Op die manier wordt dan tevens het medebeheer in de tewerkstelling gerealiseerd.  - Het alternatief arbeidscircuit moet uitgebreid en in één duidelijkere vorm gegoten worden.  Langs de ene kant zijn er talloze werklozen die sedert geruime tijd werkzoekend zijn, terwijl men vaststelt dat langs de andere kant aan verschillende behoeften binnen de gemeenschap (leefmilieu, gezondheidszorg, vormingswerk, bejaardenzorg) niet of onvoldoende wordt voldaan. Het derde arbeidscircuit dat buiten het marktsysteem loopt moet aan deze nieuwe behoeften helpen voldoen en tegelijkertijd de werkloosheid helpen opslorpen.  De uitbouw van het derde arbeidscircuit moet behoren tot de politieke, organisatorische en budgettaire verantwoordelijkheid van de minister met regionale bevoegdheden inzake tewerkstelling. Vermits de noden beter op het lokale vlak worden waargenomen, moeten deze nieuwe initiatieven in de eerste plaats door de lokale besturen worden opgezet.  Wat de financiële bijdragen van de overheid en het financieren van dit  alternatief betreft, moet men van het principe uitgaan dat de uitgaven voor  het oprichten van het circuit gefinancierd worden door het schrappen van  uitgaven die minder arbeid creëren en minder sociaal nut afwerpen.  - De mogelijkheid om parttime tewerkgesteld te worden, vooral voor de vrouwen, moet in de wet voorzien worden. Het parttime werk dient namelijk op aanvraag verleend te worden aan de werknemer en de sociale zekerheidsrechten moeten voor dit parttime systeem aangepast te worden.  - De kennis van de arbeidsmarkt moet worden verbeterd, o.m. door een aanpassing van het statistisch materiaal.  - De overheid is de belangrijkste werkgeefster in ons land. Meer dan in het verleden moet zij streven naar een doelmatig personeelsbeleid van de tewerkstelling binnen haar diensten.  - De mobiliteit moet worden verhoogd.  Dit geldt in de eerste plaats voor de professionele mobiliteit waarbij het onderwijsnet en de RVA de herscholing op zeer korte termijn moeten mogelijk maken. De geografische mobiliteit kan worden bevorderd door een aangepast beleid inzake woningbouw.  - De werkloosheidsverzekering dient in de wettelijke vorm te worden vastgelegd zoals dit reeds gebeurd is voor de andere takken van de sociale zekerheid. De gerechtigden van de werkloosheidsverzekering moeten kunnen rekenen op een wettelijke definitie van degenen die recht hebben op werkloosheidsuitkeringen; terwijl ook het bedrag van die uitkering moet bepaald of minstens bepaalbaar worden. De willekeur waaraan de werklozen bloot staan bij latere regeringsvormingen zal aldus uitgeschakeld worden.  De rechten van de werkelijke werklozen zullen bijgevolg beter verzekerd worden terwijl de mogelijkheden van misbruik gemakkelijker kunnen bestreden worden.  2. Een betere verdeling van de beschikbare arbeid in deze moeilijke tijden.  Een geleidelijke vermindering van de arbeidsduur per dag, per week of per jaar, ligt in de lijn van de normale verwachtingen over de aanwending van de nieuwe mogelijkheden als gevolg van de economische groei en de technische vooruitgang.  In de eerstvolgende jaren blijkt de voorkeur van de gezinnen te gaan naar de vermindering van de arbeidsduur per dag omdat aldus het gezinsleven het best wordt bevorderd en meer ruimte vrijkomt voor deelneming aan het sociale leven.  Deze evolutie moet evenwel gepland en via een sectorieel en nationaal overleg verlopen. Daarbij mag men de evolutie in het buitenland niet uit het oog verliezen.  Men moet het cumuleren en de overuren bestrijden. Men moet streng optreden tegen sluikwerk en sluiktewerkstelling.  3. Vorming en bijscholing.  - De vorming en de bijscholing dienen grondig te worden herdacht. Het onderwijs is op zichzelf waardevol, doch moet ook voorbereiden tot het recht op en de plicht tot arbeid. In dit perspectief is het belangrijk de nadruk te leggen op de meer polyvalente opleidingen. Ook de verlenging van de leerplicht waarbij men precies dient uit te maken hoe deze verlenging tot stand komt, moet verder worden uitgebouwd. In dit kader is een grondige hervorming van het bestaande beroepsonderwijs onontbeerlijk.  - Alle jonge werknemers moeten dezelfde opleidingsmogelijkheden hebben. Daarom moet het geheel van wettelijke beschikkingen en reglementen inzake de stages, de kredieturen, de sociale promotie, de leerovereenkomst en de beroepsopleiding, gecoördineerd en verbeterd worden. Men moet maatregelen treffen om misbruiken tegen te gaan.  4. Verbeteren van de arbeidsvoorwaarden.  Een belangrijke inspanning dient geleverd om de arbeid en meer speciaal de handenarbeid te valoriseren door middel van:  - de afschaffing van elke vorm van beloning die geschiedt bij wijze van productiepremies.  - het vervangen van het handwerk door groepswerk.  - de valorisatie van de functie van geschoold arbeider.  - een verandering van de mentaliteit en van het „cultureel image" van de handenarbeid.  - de veralgemening van een soepele arbeidstijdregeling voor de werknemers die dit wensen.  - het bevorderen van de veiligheid en het bestrijden van elke vorm van arbeidsbelasting.  D. EEN NIEUW LEVENSKADER SCHEPPEN.  Strikt materiële eisen kunnen de verzuchtingen van de bevolking om beter te leven niet bevredigen. De verwezenlijking van deze eisen is zelfs niet in staat om de crisis volledig te breken.  Om dit te bereiken is de schepping van een nieuw levens- en werkkader noodzakelijk. Dit is de kwaliteit van het leven.  De onderneming is de voornaamste leef- en werkgemeenschap van het overgrote deel van onze bevolking. Het is in de eerste plaats op dit vlak dat de kwaliteit van het leven door de verbetering van de werkvoorwaarden, de omvorming van de ondernemingsstructuren en de democratisering van de besluitvorming moet worden waargemaakt.  1. De hervorming van de onderneming.  a. Finaliteit van de onderneming.  - Economische finaliteit.  De onderneming heeft in economisch opzicht tot doel goederen en diensten  voort te brengen in een aantal en kwaliteit en tegen een kost- en afzetprijs die  overeenkomen met de in de maatschappij levende aspiraties. Aldus draagt zij bij tot een grotere behoeftebevrediging in de gemeenschap.  De productie binnen de onderneming komt tot stand door de gecombineerde inbreng van leiding, arbeid en het kapitaal. De inbreng van deze verschillende factoren dient naar waarde te worden erkend.  Hiertoe is het onontbeerlijk dat  ze op normale wijze worden vergoed. Slechts onder die voorwaarde is het duurzaam voortbestaan van de onderneming gewaarborgd.  - Sociale finaliteit.  De onderneming moet dergelijke arbeidsvoorwaarden en werkomstandigheden in het leven roepen, die de zelfontplooiing van haar leden mogelijk maken. Zin voor verantwoordelijkheid bij de uitoefening van het werk, ontwikkeling van vaardigheden, scheppingsdrang moeten hier tot uiting kunnen komen. De onderneming zal ook instaan voor de verstrekking van een billijke vergoeding en verantwoordelijkheid dragen op het vlak van de tewerkstelling van haar leden.  - Maatschappelijke finaliteit.  De onderneming heeft ook structurele banden met de gemeenschap. Zij bepaalt door de omvang en de kwaliteit van haar productie in belangrijke mate de welvaart en het welzijn binnen die gemeenschap. Dienvolgens draagt de leiding van de onderneming in dit opzicht een bijzondere verantwoordelijkheid.  Dit geldt o.m. voor de informatie die zij aan de gemeenschap moet verstrekken, als voor de aandacht die zij aan het plan moet verlenen.  De onderneming heeft niet enkel verplichtingen t.o.v. de gemeenschap. Haar essentiële opdracht vereist eveneens dat zij in de mogelijkheid wordt gesteld haar taak verder te vervullen: de economische sociale en fiscale wetten en reglementen moeten dit mogelijk maken. Het is de plicht van de overheid een klimaat te scheppen en in stand te houden dat bevorderlijk is voor het bereiken van de doeleinden van de onderneming.  b. Om deze doelstellingen te verwezenlijken moeten een aantal vernieuwingen worden doorgevoerd.  - In alle ondernemingen moet men concrete maatregelen treffen om de informatie en de vorming te verbeteren:  • Elkeen moet, op zijn niveau, een algemeen overzicht kunnen hebben van de toestand van de onderneming waarin hij werkt. Hij moet zich ook van zijn persoonlijke situatie en van zijn toekomstmogelijkheden rekenschap kunnen geven.  Ten dien einde moet aan de werknemers een degelijke informatie verschaft worden. De informatie, waar de ondernemingsraad krachtens de huidige reglementering recht op heeft, moet alleszins op een volledige en duidelijke wijze verstrekt worden.  • Een sociale balans moet ingevoerd worden, ten einde een juist inzicht te verschaffen in de verwezenlijkingen van de onderneming inzake informatie, vorming en arbeidsvoorwaarden.  • Wat de vorming betreft, dient in het onderwijs een betere voorbereiding tot het bedrijfsleven te worden ingebouwd. Daarenboven moet het systeem van de permanente vorming worden herdacht.  - In alle ondernemingen dient men de arbeidsvoorwaarden verder te verbeteren opdat eenieder zijn arbeid als zinvol zou ervaren. Verschillende concrete maatregelen moeten aangemoedigd worden zoals: de taakafwisseling, de taakverruiming, de taakverrijking, het werk binnen zelfstandige groepen, de flexibele arbeidsinzet, glijdende uurroosters en een grotere zeggenschap over zijn eigen werk.  - In de zeer grote ondernemingen moeten de bevoegdheden inzake het toezicht (algemene beleidslijnen en controle) en, het beheer duidelijk gescheiden worden. Hierdoor worden de kansen van een dynamisch beheer vergroot en wordt de controle op de onderneming verbeterd.  - In de grote ondernemingen moet men een volwaardige deelneming van de werknemers in de controleorganen (Raad van Toezicht) van de onderneming tot stand brengen. Dit sluit in dat de werknemers een daadwerkelijke controle zullen uitoefenen maar eveneens inspraak zullen verkrijgen in het algemeen beleid van de onderneming.  2. Vervoer en Verkeer.  Naast hun zuiver economische en budgettaire betekenis bieden het verkeer van personen en goederen, en de hiertoe nodige infrastructuur, ook uitgesproken sociale en sociologische aspecten die als beleidsfactoren te lang over het hoofd werden gezien.  Daarom is de C.V.P. de mening toegedaan dat het beleid inzake vervoer en vervoerinfrastructuur zoveel mogelijk geïntegreerd moet zijn en dat dit geïntegreerd beleid bovendien:  - in het algemeen kader van de ruimtelijke ordening moet worden gevoerd.  - opgevat moet zijn in functie van de economische vernieuwing van dit land.  - gelijke concurrentievoorwaarden in de hand moet werken.  - de financiële verantwoordelijkheid van de maatschappijen van openbaar vervoer opnieuw moet omschrijven.  - de duur van de verplaatsing, woonplaats / werkkring moet verkorten naast de grootst mogelijke zuinigheid op het vlak van energieverbruik en grondoppervlakte, ook de milieuvriendelijkheid moet waarborgen.  a. Gemeenschappelijk vervoer.  Het openbaar vervoer moet bij prioriteit verder verbeterd en uitgebreid worden en dit in overeenstemming met het Plan 1976-1980. Dit geldt zowel voor het stedelijk en intercommunaal vervoer als voor de spoorweginfrastructuur. De ingezette herstructurering van het openbaar vervoer van personen moet beëindigd worden teneinde, binnen de kortst mogelijke tijd,  - het stedelijk en interstedelijk vervoer te coördineren.  - het tarievenstelsel te harmoniseren 44x de service en het komfort te verbeteren;  - tot een meer economische exploitatie te komen.  De C.V.P. wenst de gebruikers bij elke verdere uitbouw van het openbaar personenvervoer te consulteren en te betrekken.  Daarom moeten de plaatselijke en gewestelijke instanties een rechtstreeks adviesrecht kunnen uitoefenen wat de streekvervoerproblemen betreft en moet een algemeen coördinatiecomité als adviesorgaan optreden voor alle problemen met algemene draagwijdte. Die organen zijn thans opgericht.  b. Vervoerinfrastructuur.  Alle verdere aanleg en uitbouw van vervoerinfrastructuur, in het algemeen moet geschieden in het raam van een oordeelkundige planning, gesteund op  kosten- baten analyses, waarbij zowel de sociale als de zuiver economische factoren onderzocht worden en niet enkel meer de waarschijnlijke evolutie van de verkeersstroom bepalend wordt geacht.  - Waar meer speciaal de wegeninfrastructuur betreft, moeten de prioriteiten worden verlegd, en moet het onderhoud en het verbeteren van het bestaande wegennet de voorkeur krijgen boven de aanleg van nieuwe autowegen. Tevens moet het fietspadennet worden uitgebreid en verbeterd.  De aanleg van nieuwe autowegen moet tot het strikt noodzakelijke beperkt worden, o.m. voor het ontsluiten van achtergebleven gebieden en voor het wegwerken van verkeersknelpunten rond stedelijke centra. Elk nieuw wegentracé moet het voorwerp uitmaken van een voorafgaandelijk onderzoek naar zijn financiële, economische, sociale, planologische weerslag. en naar zijn gevolgen voor landbouw en voor leefmilieu.  - De C.V.P. meent dat, de uitbouw- en moderniseringswerken zowel in de grote zeehavens als in de andere havens, met kracht moeten worden verder gezet. Deze werken zijn de uitdrukking van de vaste wil van de C.V.P. om het havenpotentieel in een regionaal, nationaal, en internationaal perspectief te valoriseren.  De C.V.P. wil dat de nationale havenkommissie een werkelijke overlegtaak vervult teneinde een georganiseerd en doelmatig zeehavenoverleg tot stand te brengen.  De maritieme ligging van Vlaanderen moet gevaloriseerd worden door een degelijke haveninfrastructuur. De havens van Antwerpen, Gent en Zeebrugge vormen de speerpunten van de economische ontwikkeling in ons land.  Met nationale kredieten moet een volgehouden expansie- en moderniseringsbeleid in deze drie havens bestendigd worden, waarbij de nodige aandacht dient besteed aan de ontwikkeling van de linkeroever van de Schelde en de uitbouw van de voorhaven van Zeebrugge.  Bij de ontwikkeling van de linkeroever van de Schelde moet, naast het respect voor de autonomie van het Land van Waas, een eenheid van havenbeleid op de beide oevers worden uitgebouwd, zoals dit voorzien was in het wetsontwerp dat door de regering Tindemans werd ingediend.  - Wat de binnenvaart betreft, die vooral voor Vlaanderen zeer belangrijk is,  moeten zoals in het plan 1976-1980 is voorzien, de infrastructuur en de vloot gemoderniseerd worden.  Het overstromingsgevaar in het Scheldebekken moet definitief worden weggewerkt door de bouw van een stormstuw op de Schelde en door een algemene verhoging van de dijken.  - Het pijpleidingennet moet planmatig uitgebouwd worden door een nationale maatschappij voor pijpleidingen.  - De luchthaveninfrastructuur moet op basis van de wetenschappelijke studies die in 1976 werden verricht, verder uitgebouwd worden.  - Bijzondere aandacht zal uitgaan naar de uitrusting van zowel de nationale als de regionale luchthavens met het oog op het vracht- en chartervervoer.  Wat onze nationale luchtvaartmaatschappij betreft, moet dringend naar een herstel van het financieel evenwicht gestreefd worden.  c. Politieke en administratieve structuren.  De politieke en administratieve structuren zijn lang niet meer aangepast. Daardoor kan men geen doelgericht en samenhangend beleid voeren inzake vervoer en vervoerinfrastructuur. Dit beleid moet berusten op:  - een gecoördineerde en globale planning op lange, middellange en korte termijn.  - een bestendige coördinatie en effectieve samenwerking tussen de overheidsdiensten die met de uitvoering en het toezicht zijn belast. De noodzakelijke coördinatie en samenwerking tussen de diensten van Openbare Werken en Verkeerswezen moet dringend en bij voorrang tot stand worden gebracht.  Dit moet gebeuren door permanente overlegorganen in te bouwen tussen de departementen enerzijds, en de op elkaar aangewezen administraties anderzijds. Uiteindelijk is het aangewezen dat de Ministeries van Verkeer en van Openbare Werken zouden versmelten in één Ministerie van Verkeer en Waterstaat, zoals in de ons omliggende landen.  3. De woon- en leefomgeving: kwaliteit van het dagelijks leven.  In de groef naar de welzijnsmaatschappij vormt de verzorging en de ordening van onze menselijke leefruimte een historische uitdaging. Meer vrije tijd biedt voor het steeds maar jachtiger beroepsleven de zo noodzakelijke rustpunten wanneer de dagelijkse leefwereld in woning, wijk, dorp, stad, goed verzorgd en evenwichtig uitgebouwd wordt.  In stad en dorp moet de vlucht uit de kern afgeremd worden door het opnieuw tot leven brengen van het reeds geürbaniseerde gebied door een beleid van dorps- en stadskernvernieuwing.  Op het platteland moet de open ruimte, waar zoveel aanspraak wordt op gemaakt, maximaal behouden en ingericht worden door een actief beleid van landinrichting.  a. De stads- en dorpsvernieuwing moet erop gericht zijn de economische, sociale en culturele voorwaarden te scheppen opdat het stedelijk landschap, dat onleefbaar is geworden, opnieuw aantrekkelijk en bewoonbaar wordt gemaakt.  Dat is in de eerste plaats een opdracht voor de lokale besturen.  De overheid zal dat niet alleen moeten aanmoedigen maar ook de nodige middelen ter beschikking moeten stellen.  In dat verband wordt voorgesteld:  - de lokale besturen, door een aangepaste betoelaging, aanzetten tot het opmaken van een structuurplan als algemeen kader voor een vernieuwingsoperatie.  - de wetten en reglementen inzake huisvesting en ruimtelijke ordening aanpassen om de bestaande woningen en de woonomgeving te valoriseren.  - een specifieke wetgeving inzake stadsvernieuwing uitwerken.  - de oprichting van sociale, culturele en recreatieve voorzieningen.  - herwaarderen van openbare gebouwen, monumenten en landschappen die een aangepaste bestemming moeten krijgen.  - reorganiseren van het vervoer en meer bepaald het openbaar vervoer;  - alle bevoegde openbare instellingen inschakelen bij de vernieuwingsprojecten, zoals b.v. de bouwmaatschappijen van openbaar nut, de G.O.M.'s enz....  - concrete realisatie van de doelstellingen van het Plan 1976-1980 dat, naast de ruime mogelijkheden die de huidige wetgeving reeds biedt, 30 miljard voorziet voor het financieren en subsidiëren van de vernieuwingsoperaties.  - informeren van de bevolking die de nodige inspraak moet krijgen en zo nauw mogelijk betrokken moet worden bij het vernieuwingsproces.  b. Dooreen landinrichtingsbeleid moet het landelijk gebied geschikt worden gemaakt voor zijn diverse opdrachten.  Terwijl door de ruimtelijke ordening de onverantwoorde uitbreiding van de verstedelijking wordt ingedijkt moet de eigen identiteit van het landelijk gebied geaccentueerd worden.  7. De bouw en de uitbating van de kerncentrales moeten dooreen onafhankelijke overheidsdienst aan een strenge controle onderworpen worden teneinde de gezondheid van werknemers, omwonenden en leefmilieu, maximaal te garanderen. De kosten van deze dienst moeten in de prijs van de kernenergie berekend worden.  8. Met het oog op een grotere efficiëntie zullen de verschillende diensten die betrekking hebben op de kwaliteit van het leven in één administratie gegroepeerd worden.  De dwingende eis van het economisch herstel zal het overheidsbeleid in grote mate opslorpen. Niettemin wil de C.V.P. haar horizon niet tot deze problemen beperken maar verder bouwen aan een samenleving waarin het welzijn van de mens vooropstaat.  Ondanks de crisis, heeft de regering TINDEMANS een belangrijke inspanning geleverd ten gunste van de meest behoeftigen: het instellen van een gewaarborgd inkomen voor iedereen; koppeling van de sociale uitkeringen aan het welvaartspeil; verhoging van de uitkeringen voor de gehandicapten; de oprichting van de openbare centra voor maatschappelijk welzijn.  Tijdens de komende legislatuur zal deze inspanning worden verder gezet. Wij blijven voorrang geven aan de lotsverbetering van de meest behoeftigen en willen tevens een einde stellen aan de ongelijkheden en het gebrek aan samenhang, welke ons huidig systeem nog al te dikwijls kenmerken.  Het opvangen en lenigen van materiële noden moet hand in hand gaan met deskundige psychologische, sociale en morele begeleiding. Elkeen die in een noodsituatie verkeert moet zo intens mogelijk in staat gesteld worden om klaar te zien in de eigen moeilijkheden en om vanuit dat inzicht zoveel mogelijk zelf mee te werken aan oplossingen.  De openbare centra voor maatschappelijk welzijn zullen op dit vlak een belangrijke en vernieuwende rol moeten spelen.  Ook het particulier initiatief moet in de sector van de welzijnszorg en de sociale dienstverlening vormen van morele en sociale begeleiding verder kunnen oprichten en uitbouwen.  A. Gezinsbeleid.  1. De C.V.P. bevestigt opnieuw haar gehechtheid aan de volgende beginselen:  - de eerbied voor het menselijk leven, met inbegrip van het leven van het verwekte, maar nog niet geboren kind.  - de waarde van het gezin, als hoeksteen van onze samenleving, waar man en vrouw op duurzame wijze in bestendige, wederzijdse hulp, hun verantwoordelijkheid opnemen. Het gezin is en blijft het geëigend milieu voor het opvangen en opvoeden van de kinderen.  - indien, desondanks het gezin zijn taak niet kan vervullen, is de gemeenschap verplicht gezinsvervangende initiatieven te voorzien.  - aan elk gezin moet een behoorlijk bestaansniveau verzekerd worden.  - in elke sector van het maatschappelijk leven speciaal in de economische sector, moet rekening gehouden worden met de waarde en de plaats van het gezin en de opdracht die man en vrouw erin hebben. De economische ontwikkeling moet in de richting gaan van een harmonisatie tussen gezinstaak en maatschappelijke taak.  - de erkenning van de taak van de ouders, die hun kinderen thuis zelf opvoeden, n.l. door toekenning van aangepaste sociale en fiscale maatregelen.  2. Sociale en fiscale maatregelen voor de ouders die hun kinderen thuis zelf opvoeden. De volgende maatregelen komen hiertoe meer bepaald in aanmerking:  - de toepassing van de welvaartsvastheid van de kinderbijslag.  - de invoering van de sociaal-pedagogische toelage voorzien in de wet van 5 januari 1976.  - de verdere gelijkschakeling tussen de kinderbijslag voor loontrekkers en zelfstandigen.  - de wettelijke erkenning van de bijkomende maand kinderbijslag.  - de toekenning van een fictief inkomen aan de nietbuitenshuiswerkende echtgeno(o)t(e) waarop de gebruikelijke procedures worden toegepast.  3. Het bewust ouderschap is een positieve waarde die verder moet ontwikkeld worden. Daartoe dienen volgende maatregelen genomen te worden:  - voorbereiding tot het huwelijk en het gezinsleven en het bewust ouderschap vanaf de jeugdjaren, o m. in de scholen zowel voor jongens als voor meisjes.  - aanmoediging en verdere oprichting van consultatiebureaus voor levens -en gezinsmoeilijkheden.  - voortzetting van een politiek van open en volledige voorlichting betreffende de voorbehoedsmiddelen.  - maatregelen ter bevordering van de adoptie o.m. door toekenning van een adoptieverlof.  4. De gelijkheid tussen man en vrouw in het gezin moet wettelijk en in feite worden verzekerd.  5. Gezinsaanvullende collectieve diensten.  - De gezinnen moeten kunnen beschikken over een brede waaier van kinderopvangmogelijkheden die beantwoorden aan hun behoeften: kinderkribben, minikribben, onthaalgezinnen, enz. en dit in de omgeving van de woonst. Deze kinderopvang moet zoveel mogelijk een echte gezinssfeer benaderen.  Dank zij een systematisch beleid moet elke gefusioneerde gemeente in staat zijn één van deze mogelijkheden ter beschikking te stellen voor de gezinnen.  Speciaal moet ook voorzien worden in de opvang van kinderen buiten de schooluren en tijdens de vakantie.  - De diensten voor gezins- en bejaardenhulp moeten uitgebouwd en hun leefbaarheid moet worden verzekerd. De aangeboden hulp moet verruimd worden in de optiek van de thuisgezondheidszorg (warme maaltijden aan huis, schoonmaakdiensten, enz.).  6. Noodsituaties.  a) Gezinsvervangende diensten.  In een aantal gevallen ondervindt het gezin grote moeilijkheden om zijn opvoedingstaak te volbrengen. Alles moet in het werk gesteld worden om aan deze gezinnen de nodige hulpverlening te verzekeren om hen toe te laten zelf deze moeilijkheden te overwinnen en hun taak van opvoeding verder te zetten.  Wanneer plaatsing onvermijdelijk is, moet ervoor gezorgd worden dat deze plaatsing zo kort mogelijk is en gebeurt in een milieu dat de gezinssfeer benadert.  Om dit objectief te bereiken, stelt de C.V.P. volgende maatregelen voor:  - het aanmoedigen van plaatsing in onthaalgezinnen via verhoogde tussenkomsten en een aangepast statuut voor de onthaalgezinnen.  - een politiek van sociale en psychologische begeleiding voor jongeren in moeilijkheden.  - verhoging van de tussenkomst aan de erkende plaatsingsdiensten.  - reorganisatie van de zeer grote instellingen en vervanging voor gezinsbenaderende instellingen.  - uitbouw van diensten voor begeleiding in de opvoeding, in het kader van de jeugdbescherming.  - waardering van de sociale opvoeders en bevordering van begeleidingsexperimenten in de wijken en in de straten.  - tegemoetkoming aan homes voor meerderjarige jongeren (huizen voor werkende en studerende jeugd).  b) Hulp aan alleenstaande ouders.  - scheppen van een gunstiger psychologisch klimaat voor de ongehuwde moeder.  - aanpassing van de sociale wetgeving: toekenning van gezinsuitkeringen tegen het wezenbarema.  - begeleiding bij echtscheiding.  - uitbouw van een sociaaljuridisch statuut voor de ongehuwde moeder (of vader).  - volledige gelijkheid van alle kinderen.  - aandacht voor de alleenstaande ouder in het kader van de sociale woningbouw.  B. Man en vrouw: gelijke kansen.  Man en vrouw móeten de kans krijgen om in het familiaal, professioneel en sociaal leven dezelfde taken te vervullen. In deze optiek wenst de C.V.P. haar inspanningen om de vrouw in alle aspecten van het sociale leven op voet van gelijkheid te behandelen, verder te zetten.  Gelijke kansen op beroepsarbeid.  - De vrouwen die beroepsopleiding volgen, zitten geconcentreerd in een beperkt aantal takken. Er moet een politiek gevoerd worden die ertoe leidt dat de vrouwen verspreid worden over meerdere beroepsopleidingen zodat hun kansen op de arbeidsmarkt groter worden.  - In rechte is de gelijkheid van beloning tot stand gebracht voor de vrouwen;  in feite liggen de vrouwenlonen voor gelijkwaardig werk, nog veel lager.  Tijdens de volgende twee jaar moet ook in de praktijk een volledige gelijkheid bereikt worden.  - Gelijke toegang tot alle beroepen, onder meer door de afschaffing van de discriminaties tussen mannen en vrouwen bij de aanwerving.  - Gelijke mogelijkheden van promotie en waardering.  - Maatregelen dienen te worden getroffen om dank zij een betere arbeidstijdregeling zowel de man als de vrouw toe te laten hun beroepsbezigheden en hun familiale verplichtingen op elkaar af te stemmen.  - Uitbreiding van het stelsel van verlof om sociale redenen tot elke sector, en dit voor mannen en vrouwen.  - Speciale herscholings- en bijscholingscursussen moeten ingericht worden om vrouwen, die hun werk onderbreken voor de gezinstaak, terug toegang tot het arbeidsproces te verlenen.  Meer kansen op algemene vorming en op deelname aan sociaal-culturele activiteiten.  - Verdere algemene vorming via T.V.- programma's, gedurende de dag.  - Openstellen van scholen en universiteiten zodat er tijdens de vrije dagen, vormingsprogramma's kunnen ingericht worden.  Politieke deelneming van de vrouw.  De C.V.P. zal haar politiek van integratie van de vrouw in het politiek leven verder zetten.  Afschaffing van de nog bestaande ongelijkheden. Meer specifiek:  - op fiscaal vlak het geleidelijk afbouwen van de cumul tussen de echtgenoten tot een plafond, teneinde de bescheiden inkomens minder te belasten.  op sociaal vlak: afschaffen van de bestaande discriminaties in de sociale zekerheidswetgeving, definitie van het begrip gezinshoofd, opheffing van de bepalingen die verschillende vergoedingen voorzien voor mannen en voor vrouwen, voornamelijk inzake pensioenen, inachtneming van de periode tijdens dewelke de beroepsloopbaan wordt onderbroken ingevolge de opvoeding van de kinderen, voor de berekening van het pensioen en voor het behoud van de rechten met betrekking tot de sociale zekerheid.  C. Sociale zekerheid sociale voorzorg.  De inspanningen van de overheid op het gebied van de sociale zekerheid moeten erop gericht zijn iedere burger een zo volledig mogelijke bescherming te verzekeren en dit in het kader van efficiënte en coherente structuren.  De verschillende stelsels van sociale zekerheid en hun financiering moeten herzien worden om via een grotere herverdeling van de inkomens, de afstand tussen de verschillende bestaansniveaus te verminderen.  Hierbij dient rekening te worden gehouden met volgende principes:  - de sociale uitkeringen moeten gelijke tred houden met de verhoging van het welvaartpeil van de actieve bevolking.  - de sociale zekerheid moet aan elk gezin en aan elk individu een behoorlijk bestaansniveau verzekeren.  - de sociale zekerheid moet worden geharmoniseerd; de instellingen en administratieve procedures moeten worden vereenvoudigd.  Onze prioriteiten zijn:  - de verhoging van het gewaarborgd inkomen en van de laagste uitkeringen in het algemeen.  - het verminderen van de spanning tussen de hoogste en laagste uitkeringen voornamelijk inzake pensioenen.  Wat blijft te realiseren in de verschillende stelsels?  1. Pensioenen en gewaarborgd inkomen.  Trouw aan zijn traditionele gehechtheid aan het lot van de minstbedeelden en aan de sociale rechtvaardigheid, stelt de C.V.P. volgende actiepunten voorop:  - verhoging van het bestaansminimum en het gewaarborgd inkomen voor bejaarden tot een gezinsbedrag van 180.000 BF per jaar, volledig belastingsvrij.  - koppeling van de pensioenen en het gewaarborgd inkomen aan het welvaartspeil van de actieve bevolking.  - harmonisatie van de verschillende pensioenstelsels zodat de afstand tussen de bestaansniveaus bij de gepensioneerden kan worden verkleind.  - behoud van het verworven pensioen voor de gepensioneerde weduwe of weduwnaar, die een tweede, derde huwelijk wil aangaan met een andere gepensioneerde.  2. Mindervaliden.  De C.V.P. bevestigt opnieuw haar speciale bekommernis voor de mindervaliden. Tijdens de volgende legislatuur wensen wij een programma uit te werken in overleg met de organisaties voor mindervaliden. Deze programmering stelt volgende principes tot doel:  - het onmiddellijk administratief regelen van de achterstallige dossiers.  - verhoging van de tegemoetkoming voor hulp van een derde en versoepeling van de toekenningsvoorwaarden.  - verwezenlijken van een voldoende inkomen voor elke mindervalide.  Een belangrijk streefdoel van het gehandicaptenbeleid is het tot stand brengen van een goed geplande coördinatie en een reëel sociale integratie, waardoor elk mens, ook de gehandicapte IN de maatschappij leeft, niet aan de rand ervan.  Coördinatie.  Een coördinatie en een harmonisatie van de verschillende vormen van dienstverlening voor gehandicapten alsmede van de verschillende procedures moet binnen de kortst mogelijke tijd worden verwezenlijkt om zodoende onnodige aanvragen en vertragingen te vermijden.  Wij willen dienaangaande volgende betrachtingen vooropzetten:  - één enkel dossier per gehandicapte.  - één enkele aanvraag voor al de uitkeringen waar de gehandicapte recht op heeft.  - een eenvormig medisch en sociaal onderzoek om de invaliditeit vast te stellen.  Sociale integratie.  Wij willen streven naar een zo groot mogelijke betrokkenheid van elke mens in het sociale leven. De gehandicapte moet, daar waar het mogelijk is, de kans krijgen om in zijn eigen milieu op te groeien, om ingeschakeld te worden in de schoolse opleiding, in het productieproces, in heel het sociale en culturele leven.  a. Onderwijs.  Voor gehandicapte kinderen, die omwille van hun handicap zelf buitengewoon onderwijs behoeven, vragen we een degelijk en goed uitgebouwd onderwijsnet, dat integratiegericht is.  Steeds moet onderzocht worden of de mindervalide gewoon onderwijs kan volgen. De school is een deel van de gewone maatschappij' en daarom is het goed dat indien mogelijk, gehandicapten gewoon onderwijs volgen met de valide kinderen. De integratie moet dus zo opgevat worden dat toch voldoende aandacht wordt gegeven aan de speciale behoeften van de gehandicapten en dat door de buitengewone school de leerling begeleid wordt naar een gewone school, mits daar de omstandigheden voldoende kans op succes beloven.  b. Revalidatie.  De revalidatie mag niet langer een aparte voorziening voor gehandicapten blijven. Ze moet volledig opgenomen worden in de algemene gezondheidszorgen, zodat ze een essentieel onderdeel ervan wordt.  c. Arbeid en Tewerkstelling.  Een belangrijk middel tot sociale integratie is de arbeid en de tewerkstelling. Tewerkstelling in het normaal milieu, is het eerste streefdoel.  De beschermde werkplaats moet zowel de tewerkstelling van mindervaliden beogen als de revalidatie. Zij heeft een sociale opdracht en een verwijzingsfunctie naar het normaal arbeidsmilieu. Diegenen die slechts in staat zijn tot een beperkte arbeid krijgen hun plaats in een bezigheidscentra.  d. Het wonen.  De gehandicapte moet zoveel mogelijk de kans krijgen om in zijn eigen milieu op te groeien. Daarom is het noodzakelijk dat een goede thuisbegeleiding, waarbij ouders en gehandicapten de hulp krijgen van maatschappelijk werkers, pedagogen, opvoeders, uitgebouwd wordt. Wanneer een gehandicapte niet meer thuis kan of wil wonen zou hij een beroep moeten kunnen doen op onthaalfamilies of onthaalgemeenschappen. Daar krijgt hij de hulp van de bewoners om zo zelfstandig mogelijk te leven. De gehandicapte kan ook terecht in collectieve woonvormen. Wij menen dat die zo klein mogelijk moeten zijn. Bovendien moeten ze slechts in die sociale, medische of technische diensten voorzien, die niet optimaal in gewone gemeenschapsdiensten geboden worden. Men kan deze woonvormen zo bouwen dat ook andere groepen er in terecht kunnen: bejaarden, alleenstaanden, validen.  3. Mijnwerkers.  Het stelsel van vergoedingen wegens arbeidsongeschiktheid voor mijnwerkers moet worden verbeterd:  - de bepalingen betreffende het cumuleren van pensioen en uitkeringen ten gevolge van een arbeidsongeval of beroepsziekte moeten worden herzien.  - de invaliditeitspensioenen moeten worden verbeterd.  De Gastarbeiders. Volgende problemen moeten dringend worden opgelost:  - Het recht van de geïmmigreerde om als volwassen burger beschouwd te worden, door het stemrecht uit te breiden tot het gemeentelijk vlak voor al de vreemdelingen die minstens 5 jaren regelmatig in België verblijven.  - De mogelijkheid voor de onderhorigen van de andere EEG-lidstaten in loco deel te nemen aan de rechtstreekse verkiezingen van het Europees Parlement.  - Het stemmen in beide Kamers van het wetsontwerp betreffende de toegang tot het grondgebied, het verblijf, de vestiging en de verwijdering van de vreemdelingen (wetsontwerp in de Kamer van Volksvertegenwoordigers neergelegd in 1975).  - Het stemmen in beide Kamers van het wetsontwerp neergelegd in 1970 in de Kamers van Volksvertegenwoordigers betreffende de verbetering van de wet op de naturalisatie.  12. Opruiming van de sociale gevolgen van de naoorlogse repressie.  In het Vlaamse land is een zeer ruime consensus gegroeid om spoedig een ruim gebaar te stellen voor de verruiming en opruiming van de sociale gevolgen van de naoorlogse repressie.  De C.V.P. heeft steeds gepleit voor de radicale oplossing van de ganse repressieproblematiek en vele C.V.P - mandatarissen hebben in die zin tal van wetsvoorstellen o.m. ook amnestievoorstellen ingediend. In de meest recente periode heeft de C.V.P. het ganse repressiedossier opnieuw samengesteld vooral in verband met de concrete problematiek van de blijvende sociale gevolgen.  De C.V.P. wil inderdaad dat deze asociale gevolgen van de repressiewetgeving ten spoedigste zouden opgeheven worden. Dit betreft onder meer:  - een nieuwe ruimere maatregel voor herstel in burgerlijke en politieke rechten.  - de herziening van de administratieve en disciplinaire sancties getroffen tegen personeelsleden uit de openbare diensten en uit het onderwijs.  - verbetering van nadelige pensioensituaties, vooral ook voor de weduwen van de repressiegetroffenen.  - uitbreiding tot gans het land van de verruimingsmaatregelen die in 1974 getroffen werden ten gunste van de inwoners van de Oostkantons, in verband met de uitsluiting uit het genot van invaliditeitsvergoeding voor burgerlijke oorlogslachtoffers en uit het genot van oorlogsschadevergoeding.  Meer algemeen wenst de C.V.P. ook de humanitaire traditie van de amnestie voortgezet te zien.  D. Gezondheidsbeleid.  Een efficiënter gezondheidsbeleid dat dichter bij de mens staat, is één van de hoofdbekommernissen van de C.V.P.. Wil men dit doel verwezenlijken, dan moet volgens de C.V.P. een belangrijke inspanning worden geleverd inzake:  - gezondheidsvoorlichting en efficiënte preventieve gezondheidszorg.  - doeltreffende organisatie van het zorgenaanbod, zodat het voor iedereen toegankelijk is en uitbouw van een eerste-lijnsgezondheid.  - een samenhangend en gecoördineerd bejaardenbeleid.  - inspraak van de bevolking bij de beslissingen met betrekking tot het gezondheidsbeleid, die haar aanbelangen.  Wat blijft te realiseren?  1. Gezondheidsvoorlichting en preventieve gezondheidszorg.  Gezondheidsvoorlichting dient meer benadrukt. Een gezonde levenswijze is één der voornaamste factoren om het gezondheidspeil op te drijven.  Gezondheidsvoorlichting begint thuis, bij de kleuters, en loopt via de school tot in de volwassenheid. Dit aspect moet in de onderwijsprogramma's ruimer aan bod komen en ook in de programmering van de volwassenenorganisaties een plaats krijgen.  De gezondheidsvoorlichtingscampagnes gevoerd over misbruik van geneesmiddelen, misbruik van alcohol en tabak, gezonde voeding en leefgewoonten en het voorkomen van ongevallen, moeten opgedreven worden.  De preventieve gezondheidszorg dient systematisch te worden uitgebouwd. Een nog strengere reglementering van factoren die de gezondheid schaden is hier een eerste vereiste. Preventieve gezondheidsonderzoeken moeten aangemoedigd, geïnspireerd worden. Ook de continuïteit van dergelijke onderzoeken moet verzekerd worden (één enkel gezondheidsdossier en verzekerde binding met een gezinsarts).  2. Het zorgenaanbod.  Een kwaliteitsverzorging moet openstaan voor heel de bevolking, en dit binnen financieel aanvaardbare perken, zowel voor de patiënt als voor de hele gemeenschap.  De C.V.P. opteert voor de uitbouw van een eerstelijnsgezondheidszorg. Als voorwaarden voor een optimale medische verzorging van de patiënt in het eerste echelon, onderscheiden we:  - de aanwezigheid van een vertrouwensband tussen huisarts en patiënt.  - zo lang mogelijke verzorging van de patiënt in diens eigen omgeving.  - samenwerking met andere eerstelijns hulpverleners. Volgende actiepunten worden voorgesteld:  - herwaardering van de huisarts als centrale schakel in de gezondheidszorg.  - spreidingsreglementering van de zorgenverstrekkers.  - tussenkomst voor de thuisverpleging om zodoende onnodige hospitalisatie te vermijden. De zieke die op deze thuisverzorging een beroep doet, mag niet financieel worden gestraft.  - tussenkomst van het R.I.Z.I.V. voor verpleging in de bejaardenhomes.  - strikte planning van ziekenhuizen, zware medische apparatuur en technische diensten in de gezondheidszorg.  - speciale aandacht voor de kwaliteit van de verpleegkundige zorgen en onverwijlde uitvoering van de wét op de verpleegkunde.  - objectieve voorlichting over geneesmiddelen, strengere reglementering inzake publiciteit en prijsbepaling van de farmaceutische specialiteiten.  3. Het bejaardenbeleid.  Onze bejaarden moeten zo lang mogelijk zelfstandig en in hun vertrouwd leefmilieu blijven. Voor de C.V.P. is dat een fundamenteel beleidsprincipe omdat het de meest menselijke benadering is van de bejaardenzorg.  Om onze bejaarden die zelfstandigheid in de eigen thuis zo lang mogelijk te waarborgen dienen bepaalde voorzieningen beter te worden uitgebouwd, o.m.  - een betere en meer gecoördineerde organisatie van de thuisverzorging.  - volwaardige werkingsmogelijkheden voor de diensten die de bejaardenhulp verzekeren.  - betoelaging voor gezinsplaatsing van bejaarden.  - toelage aan personen die zieke of gehandicapte bejaarden thuis verzorgen en bijstaan (verzorgingstoelage).  - inrichting met overheidssteun van „dienstencentra" d.w.z. centra voor onthaal, ontspanning, sociale en lichamelijke hulp, die tevens uitgangspunt zijn voor hulp ten huize van bejaarden die zich niet kunnen verplaatsen (huishoudelijke hulp, schoonmaakdienst, boodschappendienst, gezondheidszorg). Die „dienstencentra" hebben te maken met vrijwillige hulp, maatschappelijk werk, huisarts, wijkverpleging, gezondheidszorg, geestelijke hulp, paramedische hulp.  Voor de bejaarden, die niet langer op een menswaardige manier in de eigen thuis kunnen verzorgd worden, moet een waaier van aangepaste instellingen tot stand komen, d.w.z.  - instellingen voor mindervalide en semi-valide bejaarden.  - rust- en verzorgingstehuizen voor de bejaarden met belangrijke verpleeg -en verzorgingsbehoeften.  - psychiatrisch-geriatrische diensten, voor de bejaarden die in hun geestelijke vermogens werden aangetast.  - rusttehuizen voor voltijds- of dagverblijf.  Voor deze verblijven dringt een herziening van de wetgeving zich op o.m. inzake de participatiemogelijkheden van de bewoners en inzake waarborgen van menselijke behandeling en wettelijke bescherming.  Overkoepelende structuren zullen de uitbouw van dit samenhangend en gecoördineerd bejaardenbeleid moeten verzekeren.  4. Inspraak.  De C.V.P. is voorstander van inspraak voor alle burgers bij de beslissingen die hen aanbelangen en die betrekking hebben op de gezondheidszorg. Dit kan:  - via de oprichting, op initiatief van de O.C.M.W.'s van plaatselijke gezondheidscomités. Deze comités die openstaan voor al degenen die zich bezighouden met problemen rond gezondheid, zullen een algemene taak van advies en controle uitoefenen op de totale organisatie van de gezondheidszorg op lokaal vlak.  - via de oprichting van elke verzorgingsinstelling van een overlegorgaan, samengesteld uit vertegenwoordigers van de directie, van het personeel van deze instelling en van de betrokken bevolking.  5. Maatschappelijke dienstverlening.  De Openbare Centra voor Maatschappelijk Welzijn (O.C.M.W.) vervullen in het geheel van dit zorgenaanbod een uitermate belangrijke rol. Meer nog dan de C.O.O.'s moeten deze centra een modern, verantwoord welzijnsbeleid kunnen voeren.  De verruiming van de taakopvatting - naast het opvangen van materiële noden wordt van de O.C.M.W.'s ook een psychosociale werking verwacht- evenals het inschakelen van eigentijdse werkmiddelen vergen een professionele aanpak.  De C.V.P. hecht tevens groot belang aan de deskundige uitbouw van kwalitatief hoogstaande privé-instellingen, zowel in de sector van de verzorgingsinstellingen als in deze van de welzijnszorg en de sociale dienstverlening.  In al deze sectoren moet de burger een dienstaanbod krijgen, waarin het  privé-initiatief even veel en gelijkwaardige kansen krijgt als het openbaar initiatief.  E. Onderwijs en Cultuur. 1. Onderwijs  De C.V.P. stelt een onderwijs voorop dat in eerste instantie gericht is naar de  vorming van de menselijke persoon en dat alle jongeren de grootst mogelijke  kansen biedt op persoonlijke, menselijke en sociale ontplooiing.  De C.V.P. wil ook dat dit onderwijs een betere opname van de jongeren in het  sociale en economische leven bevordert.  In het kader van de herziening van het schoolpact, stelt de C.V.P. de volgende  doelstellingen voorop:  a. VRIJHEID VAN KEUZE.  Het behoud van de vrijheid van onderwijs volgens de ideologische, filosofische en godsdienstige overtuiging en een werkelijk vrije keuze voor de ouders die onder gelijke voorwaarden het onderwijs moeten kunnen kiezen dat zij voor hun kinderen wensen. Dit veronderstelt steun aan de pluraliteit van de onderwijsnetten.  De uitoefening van de vrije keuze kan slechts geschieden in een geest van overleg die leidt tot een rationalisatie in al de netten en tot een programmering. Daartoe is vereist:  - de oprichting van de Nationale Dienst voor Leerlingenvervoer.  - een herziening van het begrip „sociale voordelen" en de toekenning van deze voordelen op voet van gelijkheid voor alle leerlingen.  - de afschaffing van de discriminatie tussen de internaten die aan een Rijksinstelling verbonden zijn en deze die leerlingen van het gesubsidieerde onderwijs ontvangen.  - de opname van administratief personeel in het gesubsidieerd kleuter- en lager onderwijs.  - experimenten met pluralistische scholen, waar deze wenselijk worden geacht door de plaatselijke gemeenschap.  b. DEMOCRATISERING.  De democratisering van het onderwijs en een kwaliteitsonderwijs dat met de eisen van een voortdurend evoluerende maatschappij rekening houdt.  Deze kwalitatieve democratisering van het onderwijs zal afgestemd zijn op de mogelijkheden van iedere leerling en zal in het eerste stadium vooral op het basisonderwijs betrekking hebben. Daartoe is vereist:  - de verdere en volledige uitvoering van de wet van 6 juli 1970 op het buitengewoon onderwijs.  - een verbetering van de werkingsvoorwaarden van de aanpassingsklassen en een veralgemeende invoering ervan.  - openstelling van elk onderwijstype, zowel voor jongens als voor meisjes.  - een bijzondere inspanning voor de kinderen van geïmmigreerden.  - een verlaging van de normen voor het kleuter- en lager onderwijs.  - een inhoudelijke hernieuwing en grotere polyvalentie van het beroepsonderwijs en een verlaging van de normen in dit onderwijs.  - de verlenging van de leerplicht tot 16 jaar met een eigen finaliteit en de organisatie van een aanvullende schoolse vorming van 16 tot 18 jaar, volgens onderwijsvormen die aan de leeftijd, de aanleg en de belangstelling van de betrokken jonge mensen zijn aangepast.  - de verbetering van de werkingsvoorwaarden der P.M.S.- centra.  - de eenvormigheid van het secundair onderwijs aanmoedigen met het oog op het veelzijdig secundair onderwijs dat in een eenvormige structuur is uitgebouwd.  - de aanpassing van het hoger onderwijs met o.m. herziening van de toegangsvoorwaarden en invoering van óvergangsmogelijkheden.  - de toegang tot hogere studies voor volwassenen door de organisatie van een open universiteit.  - een herziening van de inhoud van de hogere studies naar meer polyvalente vormingen met ruime perspectieven, veeleer dan naar vroegtijdige en te enge specialisaties.  - de herziening van het systeem van studietoelagen en -leningen en dit bij voorrang voor het hoger niet-universitair onderwijs.  - de mogelijkheid om nieuwe afdelingen op te richten in het onderwijs voor  sociale promotie, ten einde een bijdrage te leveren in de strijd tegen de  jeugdwerkloosheid.  c. ONDERWIJSPERSONEEL.  Een valorisatie van de functie van het onderwijzend personeel, wat de volgende drie aspecten inhoudt: een moreel aspect (een ruimere betrokkenheid bij de onderwijspolitiek), een materieel aspect (geldelijke herwaardering van bepaalde leerkrachten ten overstaan van anderen), een aspect met betrekking tot de werkvoorwaarden (aangepast en voldoende didactisch materiaal, aangepaste gebouwen).  Daartoe is vereist:  - een betere opleiding en het verzekeren van een permanente vorming o.m. door het oprichten van didactische en pedagogische centra en het instellen van begeleidingsinstanties, o.m. eigen pedagogische adviseurs.  - een verbetering van de werkvoorwaarden in het buitengewoon basis- en beroepsonderwijs.  - de participatie in de overlegorganen op lokaal en regionaal vlak.  - de invoering van een onderwijsstatuut dat geldig is voor alle onderwijsnetten, dat rekening houdt met de vastheid van betrekking, met mogelijkheden van reclassering, van mogelijk beroep, met eerbiediging van de specificiteit van elk onderwijsnet.  d. DE PARTICIPATIE, HET OVERLEG EN SAMENWERKING OP ALLE NIVEAUS VAN HET ONDERWIJS. Daartoe is vereist:  - de onverwijlde oprichting van de Nationale Onderwijsraad.  - de oprichting van overlegorganen op het plaatselijk en regionaal vlak.  - de verplichte organisatie van participatieve beheersstructuren in de onderwijsinstellingen, waarbij de inrichtende machten, het onderwijzend personeel, de ouders en de oudere leerlingen worden betrokken.  - inspraak van de sociaal-economische middens in het overleg.  e. RATIONALISERING.  Eén doeltreffend en rationele aanwending van de middelen, met het oog op de kwaliteitsverbetering van het onderwijs. Daartoe is vereist:  - een overlegde rationalisatie van de huidige organisatie van het onderwijs, die rekening houdt met de oriënteringsnoden van de leerling.  - de verbetering van de schoolgebouweninfrastructuur door een deblokkering van de toegang tot het Fonds voor Schoolgebouwen, na het doorvoeren van de rationalisatie.  - de mogelijkheid voor alle onderwijsinstellingen om dezelfde diensten in dezelfde omstandigheden te verlenen en daartoe over dezelfde omkadering te beschikken.  - de oprichting van een gemeenschappelijke sociale en sportieve infrastructuur die ten dienste staat van de verschillende onderwijsinstellingen en van de lokale gemeenschap.  - de aanpassing van de werkings- en uitrustingstoelagen aan de reële kostprijs van het onderwijs.  f. GOED UITGEBOUWD DEPARTEMENT.  In dezelfde geest van doeltreffendheid; een doorgedreven verbetering van het beheer van het departement van Nationale Opvoeding. Daartoe is vereist:  - de verbetering van het beslissingsproces door het creëren van een wetenschappelijke besluitvorming, die gebaseerd is op aangepaste statistische gegevens en steunt op de medewerking van de opvoedingsgemeenschap in hun geheel.  - de decentralisatie van het beheer.  - het verlenen van de nodige hulp bij het administratief beheer van de scholen en bij het personeelsbeleid.  In een relatief jonge maatschappij die de Vlaamse gemeenschap is, is de permanente vorming en bijscholing van leerkrachten een blijvende prioriteit. Meer middelen moeten beschikbaar zijn voor pedagogisch onderzoek en didactisch vormingscentra voor leerkrachten. Het onderwijs in Vlaanderen moet een actief maatschappelijk engagement in het latere leven voorbereiden, hiertoe is noodzakelijk meer aandacht voor actieve taalvaardigheid en tot persoonlijk en kritisch werk.  2. Wetenschapsbeleid.  De huidige economische crisis dwingt er ons meer dan ooit toe de waarde van onze producten en diensten voortdurend te verbeteren. Daarom moet de optimale valorisatie van onze intellectuele capaciteiten, de hoeksteen zijn voor het wetenschapsbeleid van de komende jaren. Daarom wenst de C.V.P.:  - de optimale ontwikkelingskansen voor eenieders begaafdheden door: een efficiënt hoger onderwijs.  - een verdere democratisering van de studies, faciliteiten voor permanente vorming, een open universiteit.  - door een dialoog met de universitaire instellingen, die de elementen moet verschaffen om onze universiteiten te moderniseren.  - een betere samenhang tussen de verschillende vormen van hoger onderwijs, zulks met de bedoeling al het bestaande talent op te sporen en het aantal mislukkingen in het hoger onderwijs te verminderen.  - betere informatie over de arbeidsmarkt voor afgestudeerden.  - een aanpassing van de programma's in het hoger onderwijs.  Verantwoordelijke universiteiten.  - door een autonomie voor de universiteit, o.m. door het verlenen van een financiële verantwoordelijkheid en van interne organisatiemogelijkheden aan de Rijksuniversiteiten, overeenkomstig deze waarvan de vrije universiteiten genieten.  - door een strategie van universitair onderzoek, wat de verdere uitbouw vergt van het wetenschappelijk onderzoek in de universiteiten en wat van meet af aan de loopbaankansen van de navorsers duidelijk stelt.  - de oprichting van een Vlaamse Interuniversitaire Raad is een belangrijke stap om de samenwerking op universitair vlak binnen de Vlaamse regio de bevorderen.  De toekomst van het hoger onderwijs in Vlaanderen zal in grote mate afhangen van de wil tot samenwerking en tot op zekere hoogte tot taakverdeling. In die zin kan de Vlaamse Interuniversitaire Raad tot een instelling met beslissingsbevoegdheid worden uitgebouwd.  De valorisatie van de intellectuele capaciteiten door:  - een actief tewerkstellingsbeleid voor hooggeschoolden, zowel in de overheidssector als in het bedrijfsleven.  - bestendige vernieuwing, vooral op industrieel gebied.  - een werkelijke inbreng van het wetenschapsbeleid op industrieel vlak, dank zij een algemeen plan inzake technologie.  - de valorisatie van het onderzoek, o.m. door meer gebruik te maken van de D.N.B..  - het aanmoedigen binnen de universiteiten van pilootateliers, die direct contact houden met de industrie.  - door het geheel van onderzoeksmiddelen en -procedures open te stellen voor de K.M.O., opdat ook zij aan vernieuwingscheppend onderzoek zouden kunnen doen.  - door in te spelen, zowel op de nationale als op de gewestelijke noden en ontwikkelingskansen.  Op institutioneel vlak.  De organen voor het wetenschapsbeleid moeten eveneens ten dienste staan van de cultuurgemeenschappen en van de gewesten.  3. Cultuur.  „Gelijke kansen voor eenieder" heeft naast een socio-economische, eveneens een sociaal-culturele dimensie.  Daarom moet het cultuurbeleid in de brede zin van het woord, steeds verder worden gedemocratiseerd, opdat elkeen zijn intellectuele en creatieve talenten ten volle kan ontplooien.  Het cultuurbeleid dat wij voorstaan wil de zelf creativiteit én van het individu én van de gemeenschap aanmoedigen én waarborgen. Het particulier verenigingsleven is immers de meest kenmerkende uiting van de cultuurontwikkeling in Vlaanderen en wij willen zijn werkingsmiddelen waarborgen.  Tezelfdertijd staan wij een open maatschappij voor, waar elk individu, ook buiten het verenigingsleven over alle middelen kan beschikken om vrij en onbelemmerd aan het cultuurleven deel te nemen. Daarom horen onze culturele- en sportinfrastructuur aan de gemeenschap toe en moeten zij toegankelijk zijn voor iedereen.  Nieuwe initiatieven moeten genomen worden om het dreigend isolement van sommigen in onze hedendaagse samenleving te voorkomen.  In moeilijke tijden eisen wij tenslotte voor alle soorten activiteit die de menselijke creativiteit aanwakkeren en verrijken.  A. VERSTERKING VAN DE KULTURELE DIENSTEN.  Wij wensen het beleid bij voorrang een dienstverlenend en toegankelijk karakter te geven. Daarom staan wij voor:  1. De oprichting van een volledig autonoom ministerie van Nederlandse Cultuur, met eigen gedecentraliseerde diensten in alle provincies.  2. Oprichting- bij dekreet van een Centrale Raad voor het Cultuurbeleid, die adviezen "verstrekt omtrent alle materies die vallen onder de culturele autonomie en die een ontwerp van een Vijfjarenplan voor cultuur uitwerkt.  3. De culturele kredieten moeten objectief verdeeld worden op basis van de bevolkingsbehoeften. Alle culturele investeringskredieten moeten onder het ministerie van Nederlandse Cultuur gehergroepeerd worden.  4. De Nederlandse Cultuurcommissie te Brussel (N.C.C.) moet bij dotatie over ruimere financiële middelen beschikken voor de verdere ontplooiing van de Nederlandse cultuur in Brussel Hoofdstad.  5. Een beter onderling overleg tussen het cultuurbeleid op nationaal als provinciaal niveau.  B. PERMANENTE VORMING.  Op het vlak van de permanente vorming moet het beleid prioritair worden toegespitst op de verbetering van de openbare lectuurvoorziening en het vormingswerk.  1. Bibliotheekwezen.  Het ontwerp van dekreet betreffende het Nederlandstalig Openbare Bibliotheekwerk, moet integraal aanvaard worden. De resolutie die nodig is opdat het dekreet kan aangenomen worden, moet onverwijld door het parlement gestemd worden.  - Uitbreiding van de lectuurvoorziening voor blinden, de lichamelijk gehandicapten, de zieken.  - Meer lectuurvoorziening voor de gezinnen van militairen in Duitsland: Verdere uitbouw van bestaande experimenten inzake reizende bibliotheken en van het bibliotheekbegrip naar een eigentijdse mediatheek.  - Versterking van de culturele integratie binnen de Nederlandse taalgemeenschap door o.m. het afsluiten van een Taalunieverdrag.  - Opstellen van een cultureel uitwisselingsprogramma tussen Vlaanderen en Wallonië.  - De oprichting van culturele instituten in het buitenland en de benoeming van gespecialiseerde Vlaamse culturele attachés aan onze belangrijkste culturele missies in het buitenland.  H. KUNSTONDERWIJS.  - Het hoger kunstonderwijs biedt aantrekkelijke toekomstmogelijkheden voor begaafde artistieke jongeren. Daarom dient het kunstonderwijs met zorg te worden beheerd door éénzelfde beleidsinstantie. Alle vormen van kunstonderwijs dienen te worden samengebracht onder het Ministerie van Nederlandse Cultuur.  - Het kunstonderwijs op het secundair niveau is een belangrijk complement in de ontwikkeling van de creatieve talenten van jonge mensen. Een pedagogische vernieuwing van dit onderwijs is dringend noodzakelijk.  - De opleidingsniveaus aan de koninklijke muziekconservatoria moeten op een hoger plan worden getild. De eenzijdige opleiding moet worden verbreed, zodat de sociale toekomst van de afgestudeerden wordt verruimd.  F. De burger.  Een hervorming van de Staat en van zijn instellingen is nodig om de welvaart van zijn -bevolking, de solidariteit tussen de landsgedeelten en cultuurgemeenschappen, het democratisch overleg, de participatie van de burgers en het fatsoen in de politiek, te handhaven en te verstevigen  1. Meer participatie van de burger en democratisering van het politieke leven  Participatie, op alle beleidsniveaus in het land, wordt voor de C.V.P. een doel en een middel. Efficiëntie en participatie zijn niet tegenstrijdig met elkaar, zij gaan hand in hand. Dit vereist:  - Goed ingelichte burgers.  - Een vrije omroep, gebaseerd op objectieve, eerlijke en vrije informatie is de beste waarborg voor de democratie.  Radio en Televisie moeten een onderdeel worden van een gestructureerd mediabeleid, waarin de geschreven pers een zelfstandige en pluriforme plaats inneemt. Het behoud van de vrije meningsvorming wordt het best gegarandeerd door een vrije pers. De overheid moet zorg dragen voor het behoud van de opiniepers.  Een nieuw statuut voor Radio en Televisie moet:  - zijn rechtsgrond putten in de culturele autonomie, maar gebaseerd blijven op het bestaande overheidsmonopolie.  - kunnen rekenen op een rechtmatige verdeling van de dotaties van BRT en RTB, volgens criteria die in objectieve verhouding staan tot de Vlaamse inbreng in het kijk- en luistergeld.  - Uitbreiding en verbetering van het statuut, van de waarborgen en de middelen voor de zendtijd van gastprogramma's van de erkende verenigingen en instellingen.  - Een beter inspraak van kijkers en luisteraars in de omroepprogrammering door het instellen van een representatieve programmaraad.  - Het meer doeltreffend gebruik van de technische apparatuur, inzonderheid van het tweede net, ten bate van een betere spreiding van de programma's en van de educatieve programma's.  - Vlotte toegang tot het politieke leven door:  - Onverenigbaarheden tussen politieke mandaten.  - Sanering van de binding van politici met economische en financiële milieus.  - Uitbreiding van het politiek verlof tot de publieke sector en tot de zelfstandigen, ook voor de „grote mandaten" (gewesten, nationaal).  - Herwaardering van het Parlement, inzonderheid van zijn controleopdracht  - Wijziging van de reglementen van Kamer en Senaat, om de werking van het Parlement efficiënter te maken.  - Verruiming van de actiemiddelen van het Parlement en van het parlementslid.  - Het Parlement moet in de mogelijkheid gesteld worden een meer doeltreffende controle uitte oefenen op de regering, de administratie, de instellingen  - Beperking van en controle op de verkiezingsuitgaven.  Een beperking van de snel stijgende verkiezingsuitgaven, o.m. door een staatstussenkomst in de financiering van de verkiezingsuitgaven en door een verplichte plafonnering van de uitgaven, lijkt onafwendbaar.  - Behoud van de politieke moraliteit.  - Vlugge bespreking van de wetsontwerpen over de ministeriële aansprakelijkheid en de verantwoordelijkheid van ambtenaren.  - Onderzoek van wettelijke of reglementaire maatregelen tot naleving van politieke akkoorden.  2. Een beleid, dichter bij de mens. Dit vereist:  Deconcentratie van de beslissingen:  - Inwerkingtreding van het Bureau voor de Spreiding van de Overheidsdiensten.  - Behoud, herwaardering en aanwending van niet-geconcentreerde instanties.  Decentralisatie.  - Versoepeling van de voogdij over de vernieuwde gemeenten, aangepast aan de behoeften volgens de gewesten.  - Functionele en geografische decentralisatie van bevoegdheden naar provincie en gemeente toe.  - Concrete inhoud geven aan de gemeentelijke autonomie, door:  • Verruiming van de autonome fiscale middelen van de gemeenten.  • Verbetering van het systeem van de gesubsidieerde werken: verkorting van de administratieve reisweg van een dossier; voorafgaande vastlegging van de criteria tot betoelaging.  • Versoepeling van de voogdij en decentralisatie van bevoegdheden.  • Verdere afhandeling van de „begeleidingsmaatregelen" van de samenvoeging van gemeenten.  • Modernisering van de gemeentewet.  • Aanpassing van de wet op de Intercommunales om de democratische besluitvorming en de participatie van de gemeenten te herstellen.  • het verlenen van politieke rechten aan de vreemdelingen in de gemeenten.  3. Een efficiëntere administratie ten dienste van de burger.  Aan twee eisen moet voldaan worden. Enerzijds moeten de openbare sector, de instellingen en de administratie een menselijker karakter verkrijgen. Anderzijds moeten de overheid en de administratie over betere mogelijkheden beschikken teneinde de talloze problemen op te lossen waarmee de gemeenschap hen belast.  Teneinde de administraties een meer menselijk karakter te geven zijn volgende maatregelen nodig:  - Aannemen van het wetsontwerp over de bescherming van het privé-leven.  - Het behandelen van de dossiers op het niveau zo dicht mogelijk bij de belanghebbende (deconcentratie).  - De dienstverlening aan de bevolking verbeteren door ontvangst- en informatiediensten, door een vereenvoudiging van de procedures en van de in te vullen formulieren.  - Herzien van het systeem van het „administratief contentieux". De rechtszekerheid van de Belgische burger en de administratieve geschillen worden momenteel geregeld door een weinig doorzichtig geheel van administratieve rechtbanken en kommissies. Een uniformisering en een controle op het naleven van algemene en geldende jurisdictionele principes is noodzakelijk (mogelijkheid tot beroep, enz...). Teneinde de administratie meer efficiënt te maken zijn een aantal maatregelen noodzakelijk.  - In elke administratie moet een samenhangende personeelspolitiek gevoerd worden, die aangepast is aan de specifieke behoeften aan gekwalificeerd personeel van deze administratie. Deze politiek moet aan de tewerkgestelden carrière en ontplooiingsmogelijkheden geven, vergelijkbaar met andere overheidsdiensten.  - Moderne beheersmethodes dienen ontwikkeld, waardoor de te maken keuzen voor de politieke verantwoordelijken duidelijk worden en tevens meer efficiënte en minder dure oplossingen aangenomen kunnen worden.  - Een meer rationele informatica politiek moet uitgebouwd worden die toelaat het efficiënte beroep op de informatica te verhogen zonder verspilling.  - Zowel wat de Staat en de openbare instellingen betreft als wat de verhoudingen tussen de Staat en de gewestelijke en plaatselijke overheden betreft, moeten een nieuwe organisatie en een herverdeling van de bevoegdheden doorgevoerd worden. Hierdoor zal het gevoerde beleid meer samenhang krijgen en zullen dubbel gebruik en overlapping van tussenkomsten vermeden worden.  - De respectievelijke functies van de politieke macht en van het bestuur dienen beter vastgelegd te worden: de eerste staat in voor de beleidskeuzen, de tweede voor het onderzoek en de concrete toepassing daarvan. Dit houdt een vermindering in van de beslissingen, alsook het toekennen aan het bestuur van een grotere verantwoordelijkheid, namelijk op het vlak van het beheer.  4. Een betere rechtsbedeling.  A. Aan het gerecht moet meer dan voorheen een menselijk gelaat worden gegeven.  1. Het Justitiebeleid moet in de komende jaren gericht zijn op de daadwerkelijke erkenning, met alle consequenties van dien, van een fundamenteel grondrecht van de burger: een juiste en kosteloze informatie over zijn rechten en verplichtingen, alsmede een behoorlijke, menswaardige, snelle en goedkope bescherming van zijn rechtmatige belangen.  2. De informatie over het recht dient systematisch door overheidsvoorlichting te worden verzekerd: in het onderwijs vooreerst en later door b.v. brochures van het ministerie van Justitie, informatie door radio en televisie, medewerking aan privé-initiatieven die op dit gebied worden genomen.  3. De rechtshulp dient verbeterd dank zij een vereenvoudigde, duidelijke en meer voor de gewone burger toegankelijke wetgeving en reglementering. Op dit stuk zou de dienst wetgeving van het departement van Justitie leidinggevend moeten optreden.  4. De rechtshulp aan minbedeelden moet nu eens ernstig worden aangepakt. De verouderde wetgeving moet opgedoekt en vervangen worden, zodat iedereen gelijke kansen kan krijgen bij de verdediging van zijn rechten.  5. De eerstelijnshulp op juridisch vlak moet intussen pragmatisch aangepakt door steun aan een betoelaging van alle publiekrechtelijke (O.C.M.W. e.a.) en  privé-instellingen, waarin multidisciplinair verband raad, advies en bijstand kan worden verleend.  6. Het wordt nu toch wel de hoogste tijd om de vergoeding van de jonge stagelopende advocaten voor de zaken die zij kosteloos behartigen, te regelen.  7. Recente gebeurtenissen hebben aangetoond dat de toenemende politisering bij de benoeming van magistraten een einde dient te nemen. Daarom moeten de voorstellen van de commissie i.v.m. aanwerving en opleiding van magistraten dringend uitgevoerd worden. Bij de hervorming van de rechterlijke organisatie dient gedacht aan de oprichting van een familiale en economische magistratuur.  8. De door de huidige ministers van Hervorming der Instellingen aangekondigde benoeming van een Ombudsman kan ongetwijfeld bijdragen tot het vullen van een grote leemte in de rechtshulp. Deze ombudsman zal dan aan de hand van de opgedane ervaring voorstellen kunnen indienen ter vereenvoudiging van administratieve instellingen en procedures.  9. Tenslotte moet een nationaal onderzoeksproject worden opgesteld om de behoeften inzake rechtshulp te onderzoeken, de leemten op te sporen en een experimentele wetgeving op dat gebied voor te stellen.  B. Ten aanzien van de stijgende criminaliteit moet de maatschappij beter worden beschermd.  1. Afdoende maatregelen tegen de handel in verdovende middelen moeten getroffen worden. Meteen moet de aangepaste infrastructuur worden opgebouwd om de verslaafden op te vangen en te helpen.  2. De veiligheid in de samenleving moet gegarandeerd worden dank zij een betere coördinatie van de strijd tegen de criminaliteit.  3. Voor geweldmisdrijven moet een verzekeringsfonds worden opgericht om de slachtoffers te vergoeden indien de daders onbekend blijven of onvermogend zijn.  C. Het burgerlijk recht, dat nog steeds de ruggengraat is van ons rechtssysteem, moet dringend aangepast aan de gewijzigde maatschappelijke omstandigheden inzake personen- en familierecht, inzake eigendomsrecht en inzake contractenrecht.  In afwachting dat een coherente en algehele herziening van het burgerlijk recht, moeten de volgende maatregelen getroffen worden:  1. Meerderjarigheid vanaf 18 jaar.  2. Erfrecht van de langstlevende echtgenoot.  3. Bescherming van het privé-leven.  D. Marginale groepen, die op een of andere wijze onder het beheer van het departement van Justitie vallen, moeten op een meer adequate en menselijke wijze worden benaderd.  1. De jeugdbescherming verdient extra aandacht: meer financiële middelen teneinde preventieve acties mogelijk te maken.  2. Volledige herziening van de wetgeving betreffende geesteszieken.  3. Dringende hervorming van het gevangeniswezen.  4. Een coherente regeling van de toegang van vreemdelingen tot het grondgebied, hun verblijf en vestigingsvoorwaarden in ons land.  G. Buitenlands beleid.  Economische crisis, werkloosheid, inflatie, ontwrichting van het internationaal muntstelsel en van de grondstoffenmarkten, grondige verschuivingen in de internationale structuren en krachtverhoudingen: met deze verschijnselen worden wij vandaag op wereldvlak geconfronteerd. Wij allemaal. Daarom hééft het buitenlands beleid voor ieder van ons met de dag meer belang. Wij willen vrede en veiligheid, welvaart en welzijn. Die zullen wij slechts bereiken wanneer wij de tegenstellingen tussen industrie- en ontwikkelingslanden kunnen overbruggen. Ons lot hangt immers samen. In nauwe samenwerking met zijn Europese partners kan België er ook wat aan doen. Bij de uitbouw van een meer menselijke wereldgemeenschap kan het een actieve rol spelen wanneer het zich inzet voor een gemeenschappelijke Europese aanpak op ieder gebied: economisch, politiek, ideologisch of militair.  Europese solidariteit bij de uitbouw van de maatschappij morgen.  De C.V.P. is de mening toegedaan dat de omvorming van de Europese Gemeenschap in een Europese Unie overeenkomstig de voorstellen in het rapport TINDEMANS uitgewerkt, een krachtlijn moet zijn van het Belgisch buitenlands beleid.  In het onmiddellijke moet dat Europees beleid gericht worden op:  1. de versterking van de interne cohesie van de Gemeenschap.  2. de bevordering van het gemeenschappelijk extern beleid.  3. de democratisering en de versterking van de besluitvaardigheid van de instellingen.  1. De versterking van de interne cohesie van de Gemeenschap veronderstelt in de eerste plaats een gemeenschappelijk crisisbeleid ter beheersing van de inflatie en ter bevordering van de tewerkstelling in het kader van een voldoende en evenwichtige groei.  De nationale economische programma's moeten ingeschakeld worden in een communautair programma dat aanvullend zou optreden om de gemeenschappelijk vastgestelde doelstellingen te bereiken.  Dat gemeenschappelijk programma bestaat niet alleen uit de mechanismen van monetaire en financiële bijstand maar heeft eveneens betrekking op de tussenkomsten van de verschillende fondsen (sociaal fonds, regionaal fonds, landbouwfonds), die een meer doelmatige begeleidende functie zouden moeten vervullen.  Een actief investeringsbeleid dient het hoofdbestanddeel uit te maken van een nieuw industriebeleid dank zij de verhoging van de middelen van de Europese investeringsbank, de oprichting van een fonds voor de reconversie van bedreigde industriële sectoren (op het model van de realisaties voor de kolen- en staalnijverheid) en eventueel de oprichting van een Europese investeringsmaatschappij.  Dit investeringsbeleid dient gepaard te gaan met specifieke sociale beschikkingen ter verwezenlijking van de reconversieprojecten en ter bevordering van nieuwe economische activiteiten.  In het kader van de' drieledige conferentie zouden de Europese werkgevers- en werknemersorganisaties uitgenodigd worden hun zienswijze dienaangaande te confronteren.  2. Het gemeenschappelijk extern beleid van de Gemeenschap impliceert dat de Gemeenschap als zodanig deelneemt aan de eerstkomende internationale bijeenkomsten, meer in het bijzonder de ontmoeting tussen de leiders van de grote industrielanden.  Indien dit niet gebeurt moeten de kleine landen onder elkaar overleg plegen om hun gemeenschappelijk standpunt te bepalen en hun stem te laten horen.  Dit gemeenschappelijk optreden van de E.E.G. is eveneens van het allergrootste belang in de gesprekken met de arme ontwikkelingslanden en de grondstoffenproducerende ontwikkelingslanden teneinde de basis te leggen van een nieuwe economische wereldorde die een einde zou stellen aan de huidige onaanvaardbare wantoestanden.  Het Europa van de Negen dat samen met de andere landen van Europa een systeem van bescherming van de mensenrechten heeft ontworpen en uitgevoerd, moet ijveren voor de verdediging van dat systeem in alle streken van de wereld waar het bedreigd is. Op die manier zal de Gemeenschap bijdragen tot de uitstraling van een maatschappijvisie die steunt op de fundamentele waarde van de persoonlijke vrijheid, het streven naar gelijkheid en de solidariteit.  3. De democratisering van de instellingen impliceert dat zo spoedig mogelijk een definitieve datum wordt vastgesteld voor de organisatie van de rechtstreekse verkiezingen van het Europees Parlement. Na de goedkeuring van de conventie van 20 september 1976, moet het parlement een wet uitwerken betreffende de aanpassing van het kiesstelsel. In dat kader zouden Regering en partijen vooral aandacht moeten schenken aan de voorlichting van de burgers over de betekenis van deze verkiezing voor de toekomst van de Europese maatschappij. De C.V.P. zal in dat verband ijveren voor de definitieve opstelling van het programma van de Europese Volkspartij waardoor de identiteit van deze politieke formatie zal worden bepaald: zij schenkt haar vertrouwen in deze partij om de hoofdlijnen van het Christen - Democratisch - Manifest in de context van het Europa van de Negen nader toe te lichten.  De versterking van de besluitvaardigheid van de instellingen van de Gemeenschap impliceert dat de Europese Raad degelijk zijn rol zou vervullen als hoogste instantie van de Gemeenschap. Van die Raad moet de nodige impuls komen ter bevordering van de Europese Unie. In het kader van de Raad moet de beslissingsvorming meer en meer geschieden overeenkomstig de procedures die in de verdragen zijn vastgelegd en die de beste waarborgen bieden voor de naleving van communautair belang.  Naar meer internationale rechtvaardigheid.  - Een nieuwe Internationale Economische Orde, noodzakelijk en rechtvaardig.  In een snel veranderende wereld moeten Europa en België zich opstellen als goede partners in de ontwikkeling. Dat is passend omwille van de internationale solidariteit en aanbevolen omwille van welbegrepen eigenbelang.  - De Internationale Arbeidsverdeling verplicht ons, in nauw overleg met de socio-economische groepen, ons voortdurend aan te passen. De overheid moet dit intern aanpassingsproces actief begeleiden en de economische omschakeling en de sociale aanpassing bevorderen.  - België moet zich inzetten voor een betere ordening van de grondstoffenmarkten, voor een stabilisatie van de prijzen en voor de oprichting van een gemeenschappelijk grondstoffenfonds. Voor de schuldenlast van de armste ontwikkelingslanden moet eveneens een oplossing worden gevonden.  - De overheidshulp moet zo snel mogelijk het streefdoel van 0,7% van het bruto nationaal product bereiken.  - Een nieuwe ontwikkelingsstrategie.  - Op de gewijzigde toestand in de wereld moet worden ingespeeld met een selectief beleid aangepast aan de specifieke noden en omstandigheden. Voorrang dient hierbij verleend aan de bevrediging van de basisbehoeften en aan de armste landen en bevolkingslagen.  - Bij projecten en programma's moet het accent worden gelegd op sectoren die wij het best aankunnen: plattelandsontwikkeling, gezondheidszorg, technisch onderwijs en beroepsopleiding, projecten met sociale inslag, aangepaste industrialisatie, onder meer in samenwerking met de kleine en middelgrote bedrijven.  - De samenwerking met niet-gouvernementele ontwikkelingsorganisaties verder uitbouwen door medefinanciering en bevordering van Belgische investeringen met een ontwikkelingskarakter.  - Klaar staan met geschikte hulp bij natuurrampen en noodtoestanden.  - Wij moeten het onderzoek naar aangepaste technologie aanmoedigen en de productie van onze uitrustingsgoederen bij de ontwikkelingshulp betrekken. Dit is niet alleen gunstig voor de ontwikkelingslanden maar ook voor onze industrie en onze werkgelegenheid.  - Wij moeten streven naar een meer samenhangend beleid voor de ontvangst van buitenlandse studenten en stagiairs.  Geschikte werkinstrumenten.  - Een eigen minister of staatssecretaris belast met ontwikkelingssamenwerking.  - Een betere voorbereiding en opvolging van het ontwikkelingsbeleid door de uitvoering van het regeringsontwerp voor de omvorming van het Algemeen Bestuur voor Ontwikkelingssamenwerking.  - De aanpassing van het statuut van de ontwikkelingswerkers.  - De installatie van de hervormde adviesraad voor ontwikkelingssamenwerking.  - De aanneming van het wetsontwerp tot oprichting van het Ontwikkelingsfonds.  Vrede en veiligheid tot verdere ontplooiing van de mens.  Op het internationaal niveau.  Harmonische ontwikkeling en welzijn van de volkeren is niet mogelijk zonder  vrede en veiligheid in de wereld. Wij streven naar een vrede die rust op een rechtvaardige en passende wereldordening waarin ieder land zijn gewettigde ontplooiing kan vinden. Daarvoor moet België opkomen in het kader van de Verenigde Naties. Voor de veiligheid van België moet Europa gelijkwaardige verdedigingsmogelijkheden behouden maar ook de ontspanning en de dialoog met het Oostblok systematisch onderhouden. Ontspanning is niet los te maken van veiligheid en dialoog.  - Veiligheid.  Wij willen op het regionaal niveau een beleid tot betere uitbouw van de Europese verdedigingsmiddelen in de schoot van het Atlantisch Bondgenootschap, dat het natuurlijke kader van onze defensie moet blijven. Tezelfdertijd zullen wij door de voortzetting van de onderhandelingen over bewapeningsverminderingen te Wenen doorgaan met het streven naar een evenwichtige troepenvermindering. Zo kan de basis worden gelegd voor meer stabiliteit en veiligheid in Europa. In het ruimere kader van de Verenigde Naties zullen wij ons inzetten voor wapenbeheersing en ontwapening op wereldvlak.  - Ontspanning.  Nauwlettend en vastberaden blijven wij vasthouden aan de volledige toepassing van alle bepalingen van de slotakte van Helsinki. Dit is immers een actieprogramma dat zowel door Oost als West werd aangenomen.  De rechten van de mens en de fundamentele vrijheden.  Een wereldordening, gericht op de ontplooiing van de menselijke persoon en met waarborgen voor vrede en veiligheid kan evenmin voorbij aan de naleving, zowel in Europa als in de wereld, van de eerbiediging van de Rechten van de Mens en de fundamentele vrijheden. Wij menen dat deze rechten en vrijheden universele beginselen zijn en dat overal in de wereld de volledige naleving ervan zonder ophouden moet worden nagestreefd.  Op nationaal niveau.  - Een doeltreffende verdediging.  Omdat het zich bewust is van zijn verantwoordelijkheid binnen de collectieve verdediging moet België zijn verbintenissen binnen de NAVO volledig nakomen.  De defensiebegroting moet op een aanvaardbaar peil behouden blijven. De  uitgaven moeten echter zo worden gepland dat het land blijft beschikken over efficiënte, goed geoefende en modern uitgeruste strijdkrachten.  - Een leger in dienst van de internationale solidariteit.  De Belgische strijdkrachten moeten bijspringen bij allerlei hulp- en bijstandsacties in de wereld zowel voor ontwikkelingsprojecten, rampenhulp als voor om het even welke humanitaire actie.  - Een modern leger.  Alle strijdkrachten ter beschikking gesteld van de NAVO zullen steeds meer bestaan uit vrijwilligers voor korte diensttermijn. Zij zullen het merendeel van de gevechtsopdrachten en de taken die een gespecialiseerde opleiding vergen, op zich nemen. Jaarlijks zullen er voldoende aflossingen moeten gebeuren opdat de strijdkrachten voldoende jong zouden blijven en opdat zij de natie zouden blijven weerspiegelen.  - Een militaire dienst van zes maanden in België.  De vermindering van de militaire diensttijd tot zes maanden zal gepaard gaan met de toepassing van het nieuwe militaire verdedigingsplan van het grondgebied.  De dienstplichtigen zullen overwegend in België worden ondergebracht in eenheden die regionaal georganiseerd zijn en die moeten instaan voor de veiligheid van de bevolking en het land en voor de operatie -en bewegingsvrijheid van de Belgische en geallieerde strijdkrachten. Uit hun midden zullen de reserve-officieren en -onderofficieren worden gehaald voor het kader van de eenheden belast met de militaire verdediging van het grondgebied.  - Vermindering van de militaire lasten.  Naast de verkorting van de diensttijd zal verder worden gestreefd naar de invoering van één dienst per gezin. Behouden blijft:  • De huidige regeling van vrijstelling en ontheffing om sociale en gezinsredenen en van uitstel om studieredenen en morele overwegingen.  • De beperking tot zeven jaar van de duur van de militaire verplichtingen (wederoproepingen).  - Een vakbondsstatuut dat de verhoudingen tussen de militaire overheid en de vakbonden van het militair personeel regelt, moet zo vlug mogelijk worden uitgewerkt.  - Voor het burgerpersoneel moet een aangepast statuut worden opgemaakt. Men moet hen billijke bevorderingsmogelijkheden verschaffen.  - Bijzondere aandacht moet worden besteed aan de situatie van de Belgische militairen en hun gezin in de Bondsrepubliek Duitsland.  De autonomie van de gemeenschappen en van de gewesten van ons land kan alleen in het kader van een algehele hervorming van de staatsstructuur worden verwezenlijkt.  De C.V.P. heeft sedert haar congres van Antwerpen (oktober 1972) steeds volgehouden dat de gewestvorming een onderdeel is van deze hervorming en alleen dank zij een globaal politiek akkoord kan worden doorgevoerd.  De C.V.P. wil deze hervorming spoedig tot werkelijkheid maken. Zij bevestigt haar opties voor de definitieve staatshervorming, die op het congres te Brugge (19 september 1976) werden goedgekeurd.  Zij wil dat de Vlaamse partijen een gemeenschappelijke houding aannemen bij de beslissing over alle essentiële elementen van de staatshervorming.  Tijdens de komende legislatuur moet een communautair akkoord, met inbegrip van de herziening van de grondwet, op ernstige en grondige manier worden voorbereid in een overleg van gemeenschap tot gemeenschap.  Ondertussen gaat de bijzondere zorg van de C.V.P. naar de Vlaamse gemeenschap te Brussel.  De inspanningen van de Nederlandse Cultuurcommissie (N.C.C.) en van het departement van Nationale Opvoeding ontslaan de Brusselse gemeentebesturen niet van hun plicht een eigen bijdrage te leveren tot de ontwikkeling van het Vlaams onderwijs en cultuurleven.  De C.V.P. dringt meer bepaald aan op:  1. Bestendiging van de thans geldende gunstnormen ten gunste van het Nederlandstalig lager onderwijs te Brussel.  2. Uitbreiding van het stelsel der gunstnormen tot het Nederlandstalig kleuteronderwijs te Brussel.  3. Uitbreiding van het stelsel der gunstnormen tot de 7e en volgende klassen van het lager onderwijs. (Het huidig stelsel geldt slechts voor de eerste zes klassen).  4. Opzetten van een experiment van gezamenlijk leerlingenvervoer ten gunste van het Nederlandstalig onderwijs te Brussel naar analogie met de experimenten die thans in andere streken van het land worden ingericht.  5. Terbeschikkingstelling van eenvoudige taallabo's in het Nederlandstalig onderwijs te Brussel, zoals toegezegd bij de invoering van de vrijheid van het gezinshoofd.  Teneinde aan de eisenbundel van het Nederlandstalig onderwijs te Brussel een bredere basis te verschaffen, stelt de C.V.P. voor een beperkte parlementaire werkgroep op te richten zoals dit het geval was ten tijde van minister Vermeylen bij gelegenheid van de planning van de thans geldende gunstmaatregelen.  BASISBEGINSELEN.  De hervorming van de politieke structuur van het land, die wij nastreven, heeft tot doel: een bredere en efficiëntere democratie, een grotere doorzichtigheid van de besluitvorming en van het bestuur en de vereenvoudiging van de instellingen. Daarom wordt ervan uitgegaan dat een maximum van autonome bevoegdheden aan de instellingen van de gemeenschappen en de gewesten, aan de subgewesten en aan de lokale besturen moet worden toegekend en dat het aantal bestuurslagen zo beperkt mogelijk moet gehouden worden.  De voorgestelde hervorming blijft niet beperkt tot de gewestelijke instellingen. De nieuwe structuren moeten het gehele staatsbestel omvatten daarom gaat het over een staatshervorming.  Wij zijn voorstander van een politiek geïntegreerd Europa met democratisch samengestelde instellingen. Over de plaats van ons land en van onze gewesten in dat toekomstig Europa zullen wij de discussie voeren samen met onze christen-democratische zusterpartijen, die thans verzameld zijn in de Europese Volkspartij. In de grondwet werden de basisgegevens opgenomen voor de nieuwe politieke structuur van ons land.  In artikel 3bis wordt het bestaan erkend van vier taalgebieden: het Nederlandse, het Franse, het Duitse en het tweetalig gebied Brussel Hoofdstad. Elke gemeente maakt deel uit van één van deze taalgebieden.  Artikel 32bis bepaalt dat de volksvertegenwoordigers en de senatoren worden ingedeeld in een Nederlandse en een Franse taalgroep.  Volgens artikel 107quater omvat België drie gewesten: het Vlaamse, het Waalse en het Brusselse gewest.  Een nieuwe grondwetsherziening zal nodig zijn om onder meer volgende punten te realiseren:  - de samenvoeging van de gewestraden en cultuurraden.  - de hervorming van het tweekamerstelsel.  - de Legislatuurregering.  - de hervorming van de gedecentraliseerde besturen.  - de hervorming van de organen van de Brusselse agglomeratie.  - de gewestelijke fiscaliteit.  Bovendien moet de procedure tot herziening van de grondwet gewijzigd worden.  Een hervorming van de instellingen en een herverdeling van de bevoegdheden houdt een herziening in van de beslissing over de verwerving, de toekenning en de besteding van de financiële middelen. Ook hier dient ervan uitgegaan dat de verschillende bestuurslagen zoveel mogelijk over eigen financiële middelen moeten beschikken zonder systematisch op subsidies van een hogere bestuurslaag beroep te moeten doen en dit met het oog op de ruimst mogelijke financiële verantwoordelijkheid.  HET NATIONAAL BELANG: DE CENTRALE INSTELLINGEN.  De fundamentele eenheid van het land moet tot uiting komen in de Kamer van Volksvertegenwoordigers, samengesteld op basis van algemene en directe verkiezingen en in de nationale regering die van de Kamer het vertrouwen moet bekomen.  De Kamer is ingedeeld in een Nederlandse en een Franse taalgroep. De ministerraad is samengesteld uit evenveel Nederlandstalige als Franstalige leden, de eerste minister eventueel uitgezonderd.  HET PARLEMENT.  In een geregionaliseerde Staat moet het politiek evenwicht tussen het geheel en de deelgebieden op nationaal vlak verwezenlijkt worden door twee Kamers waarvan de ene het land als geheel op onbetwistbare wijze vertegenwoordigt en de andere de wil van de deelgebieden vertolkt.  De Kamer van Volksvertegenwoordigers is het nationaal wetgevend en controlerend orgaan en zij bepaalt het nationaal politiek beleid. De gemeenschappen en de gewesten, verenigd in de Senaat der gewesten, beslissen mede over de essentiële punten van de nationale wetgeving die het evenwicht tussen nationale en regionale instellingen raken. De eerste taak van de leden van de Senaat der gewesten ligt echter in het vervullen van de regionale en culturele functie.  1. De Kamer van Volksvertegenwoordigers telt 212 leden en wordt samengesteld op basis van de evenredige vertegenwoordiging. De Kamer oefent de wetgevende macht uit over alle materies, behoudens de materies die krachtens de grondwet of krachtens een delegatiewet aan andere organen zijn toevertrouwd.  De Kamer beslist bij gewone meerderheid behalve in de gevallen dat een grondwettelijke of gekwalificeerde meerderheid vereist is.  2. De Senaat der Gewesten telt eveneens 212 leden en is samengesteld uit alle leden van de Vlaamse, Waalse en Brusselse gewestraad (zie hierna II, A: De gewestelijke instellingen). Hij wordt ingedeeld in een Nederlandse en een Franse taaigroep. Hij beslist bij dubbele meerderheid behalve in de gevallen dat een grondwettelijke of gekwalificeerde meerderheid vereist is. De Senaat der Gewesten is samen met de Kamer bevoegd voor de goedkeuring van de grondwetsherziening, de wetten met gekwalificeerde meerderheid en het statuut van de regionale instellingen. De Senaatheeft een algemeen opschortend adviesrecht voor de overige punten van de nationale wetgeving met inbegrip van de regionale dotaties maar met uitzondering van de begrotingen.  DE REGERING.  Een grotere regeringsstabiliteit is een wezenlijke voorwaarde voor het in stand houden van de parlementaire democratie en voor de herwaardering van het parlement.  Het feit dat de regering voortdurend in de minderheid kan worden gesteld, ook over ondergeschikte aangelegenheden, heeft de opeenvolgende regeringen ertoe verplicht praktisch op alle punten van haar beleid in feite de vertrouwenskwestie te stellen. Daardoor werden de politieke en de wetgevende functie van het parlement opnieuw gewaardeerd. Bovendien werd daardoor een gebrek aan continuïteit in het beleid veroorzaakt. Een legislatuurregering, benoemd vooreen periode van vier jaar, moet de noodzakelijke politieke stabiliteit opnieuw mogelijk maken. Daardoor zal ook het parlement geherwaardeerd worden. Daarom stellen wij voor dat:  - de eerste minister zijn regeringsploeg samenstelt nadat hij de investituur van de Kamer bekomen heeft.  - de eerste minister slechts tot ontslag kan gedwongen worden op basis van een zgn. constructief wantrouwenvotum, goedgekeurd door de Kamer, waarbij tezelfdertijd een opvolger wordt aangeduid.  In dit systeem is het evenwel mogelijk dat een minister individueel of een groep van ministers tot ontslag gedwongen wordt. De Kamer blijft in dit stelsel verkozen voor de hele legislatuur van vier jaar behoudens klaarblijkelijke onmacht om de hoger beschreven procedure waar te maken.  De staatssecretarissen worden toegevoegd aan een minister. Een duidelijker omschrijving van hun bevoegdheden is noodzakelijk. In de regering zetelen drie ministers belast met de coördinatie van het nationaal beleid en het regionaal beleid van ieder der gewesten. Zij zetelen in de gewestelijke uitvoerende kolleges met raadgevende stem.  ADVIESORGANEN.  Met het oog op een grotere doorzichtigheid dienen de samenstelling en de functie van de adviesorganen te worden herzien. Centraal staat het Nationaal Comité voor Economische Expansie als ontmoetingsplaats tussen regering, sociale partners en gewestelijke instanties. De Centrale Raad voor het Bedrijfsleven en de Nationale Arbeidsraad moeten tot een Sociaal Economische Raad worden samengevoegd.  DE GEMEENSCHAPPEN EN DE GEWESTEN.  De grondwet heeft in feite twee soorten gewestelijke instellingen voorzien, n.l. de cultuurraden met wetgevende macht op taal-, cultuur- en onderwijsgebied en de gewestelijke organen voorzien door artikel 107quater van de grondwet bevoegd voor alle andere gewestelijke aangelegenheden.  De grondwet heeft ook in een raad voor de Duitse cultuurgemeenschap voorzien. Het blijkt nodig aan deze raad ook reglementerende bevoegdheid te verlenen.  Met het oog op een grotere efficiëntie en een grotere doorzichtigheid moet de voltooiing van de staatshervorming o.m. verwezenlijkt worden door de fusie van de cultuurraden met de gewestraden.  DE ORGANEN.  1. Voor de behandeling van de taal-, culturele-, en onderwijsmateries en van de persoonsgebonden -aangelegenheden worden twee gemeenschapsraden opgericht. De Nederlandse Gemeenschapsraad is samengesteld uit de Vlaamse gewestraad samen met de Nederlandstalige leden van de Brusselse gewestraad. De Franse Gemeenschapsraad is samengesteld uit de Waalse gewestraad samen met de Franstalige leden van de Brusselse gewestraad.  2. In het Vlaams, Waals en Brussels gewest wordt er een gewestraad verkozen op basis van rechtstreekse verkiezingen en samengesteld uit evenveel leden als dat gewest volksvertegenwoordigers telt. Het mandaat van de gewestraden duurt vier jaar. Zij worden tegelijk met de Kamer van Volksvertegenwoordigers samengesteld en ontbonden. De leeftijd van verkiesbaarheid wordt op 25 jaar vastgesteld. Door iedere gewestraad wordt een uitvoerend kollege verkozen volgens het meerderheidsbeginsel.  Dit kollege telt in het Vlaamse en Waalse gewest maximum 8 leden. Het uitvoerende kollege van het Brussels gewest bestaat uit 4 leden, de voorzitter uitgezonderd. Een lid van de nationale regering wordt aan deze kolleges toegevoegd met raadgevende stem en gelast met de coördinatie tussen nationaal en gewestelijk beleid.  Het uitvoerend kollege beschikt over een eigen administratie hoofdzakelijk samengesteld uit ambtenaren van de geregionaliseerde rijksadministratie. De provinciale diensten zullen door de gewestelijke instellingen met bepaalde uitvoeringstaken kunnen belast worden.  3. De gewestelijke adviesorganen zullen naar het voorbeeld van de nationale adviesorganen worden opgebouwd. De Gewestelijke Economische Raden moeten in dat perspectief worden hervormd.  4. De Gewestelijke Ontwikkelingsmaatschappijen vallen onder de bevoegdheid van de gewestelijke instellingen.  BEVOEGDHEDEN.  1. De gemeenschapsraden regelen bij dekreet, dat kracht van wet heeft, de bevoegdheden in verband met de taal-, culturele-, onderwijs- en de persoonsgebonden aangelegenheden voor de personen behorende tot hun cultuurgemeenschap.  2. De gewestraden regelen bij dekreet, dat kracht van wet heeft, alles wat van gewestelijk belang is, d.w.z. de aangelegenheden die in het gewestelijk kader op de meest doeltreffende wijze kunnen verwezenlijkt worden op het grondgebied van het eigen gewest.  De gewestraden zullen aldus de bevoegdheden regelen die nu reeds opgesomd zijn in de wet op de voorbereidende gewestvorming met uitzondering evenwel van de aangelegenheden die persoongebonden zijn. Deze worden geregeld door de gemeenschapsraden. Bovendien moet bij het overdragen van bevoegdheden aan de gewesten voldoende ruimte overblijven voor een dynamische ontwikkeling. De regionale infrastructuur, het leefmilieu, het gewestelijk plan, de organisatie en het toezicht op de subgewesten zijn eveneens aangelegenheden van gewestelijk belang.  De gewestraden kunnen eveneens overgaan tot de oprichting en decentralisatie van de openbare diensten gelast met de uitvoering van het gewestelijk beleid.  3. De gemeenschapsraden en gewestraden kunnen hun bevoegdheid op twee wijzen bekomen:  - krachtens de grondwet waarin een aantal materies staan als behorende tot hun bevoegdheid. De precisering en afwerking ervan gebeurt door wetten met gekwalificeerde, meerderheid aan te nemen in beide Kamers.  - krachtens een delegatiewet, eveneens aan te nemen met gekwalificeerde meerderheid in beide Kamers.  FINANCIËLE MIDDELEN.  Aan de verdeling van de politieke macht ingevolge de staatshervorming moet een aanpassing van de financiële bevoegdheidsverdeling beantwoorden. In zoverre de gemeenschappen en gewesten moeten instaan voor het voeren van een eigen beleid, moeten zij ook beschikken over financiële middelen.  Slechts de heffingen die qua opbrengst kunnen aangepast worden aan de uitgavenbehoeften stellen de gemeenschappen en gewesten werkelijk in staat een eigen politiek te voeren. Om deze reden moet dan ook de eigen fiscaliteit van de gemeenschappen en gewesten voldoende zijn en de mogelijkheid bieden een verdere evolutie van de uitgaven op te vangen.  1. Aan de gemeenschappen en de gewesten worden dotaties toegekend die telkens een vast percentage vertegenwoordigen van de globale lopende ontvangsten van het Rijk, namelijk:  • Toewijzing van een jaarlijkse dotatie ten laste van de Rijksbegroting tot dekking van de culturele en personaliseerbare uitgaven. Deze uitgaven moeten worden opgenomen in een onderscheiden sectie van Vlaamse en Waalse gewestbegrotingen. Deze dotatie wordt tussen de beide gemeenschappen verdeeld op basis van een verdeelsleutel, die door de wet wordt bepaald volgens objectieve criteria.  • Toewijzing van een jaarlijkse dotatie ten laste van de Rijksbegroting tot dekking van de gewestelijke uitgaven. De dotatie wordt tussen de gewesten verdeeld volgens de huidige drieledige verdeelsleutel die gebaseerd is op objectieve criteria en die rekening houdt met de nationale solidariteit.  2. Door een grondwetsherziening zullen aan de gemeenschappen en gewesten eigen fiscale middelen in de strikte zin worden toegekend. Deze eigen fiscale bevoegdheid zal betrekking hebben op:  • Lokaliseerbare belastingen, d.w.z. belastingen waarvan de grondslag of basis op een bepaalde plaats kan worden gelokaliseerd. In deze zin gelden als lokaliseerbare rijksbelastingen: de verkeersbelasting op de autovoertuigen, de belasting op de automatische ontspanningstoestellen, de belastingen op spelen en weddenschappen, de registratierechten en de kijk- en luistergelden.  In dit stelsel worden de belastingen geïnd door de centrale overheid, voor rekening van de gewesten.  • Het vestigen van opcentiemen op de nationale belastingen, in het bijzonder op de personenbelasting.  • Heffingen op bepaalde aan hen toegewezen belastbare materies.  3. Ook moeten de gewesten en de gemeenschappen de mogelijkheid hebben om voor de financiering van hun kapitaaluitgaven, leningen aan te gaan op de kapitaalmarkt in het raam van de financiële programmering.  SUBGEWESTEN.  Tussen het gewest en de gemeenten bestaat één bestuurslaag.  1. Op het subgewestelijk niveau moeten organen samengesteld worden bestaande uit rechtstreeks verkozen mandatarissen. Zij worden zoals de gemeenteraadsleden verkozen voor een termijn van 6 jaar. Om een zo groot mogelijke eigen verantwoordelijkheid voor het gevoerde beleid te bewerkstelligen zal het subgewest beschikken over een eigen verordenende bevoegdheid en over een eigen fiscaliteit zoals de gemeenten.  2. De bevoegdheden van het subgewest zijn de verzameling van de activiteiten van de structuren die thans tussen het gewest en de gemeenten werkzaam zijn, te weten: de provincie, de federatie van gemeenten en de intercommunale verenigingen.  3. De territoriale omschrijving van de tussenliggende bestuurslaag moet worden bepaald volgens de aard van de streek.  DE GEMEENTEN.  De samenvoeging van de gemeenten heeft tot doel het herstel van de  gemeentelijke autonomie tot stand te brengen. Om deze autonomie opnieuw haar volle betekenis te kunnen geven:  - moet de taakverruiming voor de gemeenten verwezenlijkt worden via decentralisering van bevoegdheden.  - dient een versoepeling van de voogdij doorgevoerd.  - moeten de financiële middelen van de gemeenten aan de verruimde gemeentelijke bevoegdheden aangepast worden.  BRUSSEL.  1. Het Brussels gewest bestaat uit de huidige 19 gemeenten van de Brusselse agglomeratie.  2. De leden van de Brusselse gewestraad zullen worden verkozen op eentalige kandidatenlijsten. De raad is ingedeeld in een Nederlandse en Franse taalgroep. Er moet daarbij voorzien worden in een voldoende vertegenwoordiging van de Nederlandse taalgroep.  De procedure van de alarmbel, voorzien door art. 108tervan de grondwet, blijft van toepassing.  Het uitvoerend kollege wordt paritair samengesteld, de voorzitter uitgezonderd.  3. De agglomeratieorganen worden afgeschaft met uitzondering van de culturele kommissies. Deze laatste wordt verkozen onderscheidenlijk door de Nederlandse en de Franse taalgroep van de Gewestraad.  4. Er zullen twee afzonderlijke kiesarrondissementen Brussel - Hoofdstad en Halle - Vilvoorde worden opgericht.  5. In het kader van de subgewestelijke hervorming zal de provincie Brabant gesplitst worden.  BEVOEGDHEIDSGESCHILLEN EN INTERGEWESTELUKE CONFLICTEN.  1. Bevoegdheidsgeschil.  De Ministerraad kan binnen de termijn van één maand een gemeenschapsdecreet of een gewestelijk dekreet opschorten en aan de Kamer van Volksvertegenwoordigers de vernietiging vragen, na advies van de Raad van State, in geval de gewestraad of de gemeenschapsraad zijn bevoegdheid is te buiten gegaan.  2 Intergewestelijk conflict.  De Ministerraad en elke Kamer kunnen een gewestelijk dekreet of een gemeenschapsdecreet opschorten, wanneer deze van aard is aan een ander gewest overmatig nadeel te berokkenen.  Deze schorsingsperiode kan hoogstens zes maanden duren. Wanneer binnen deze periode de Kamers geen nationale regeling hebben opgelegd, verkrijgt het dekreet opnieuw rechtskracht.  XXX
