VANJSKA POLITIKA I INTEGRACIJE
1. Ulazak RH u EU i NATO, ali odlukom građana na referendumu, ulazak Hrvatske koja će biti gospodarski i društveno pripremljena
Ulazak u Europsku uniju je gospodarski, politički i kulturološki interes Republike Hrvatske.
Za ulazak smo u EU i NATO, ako takvu odluku donesu građani na referendumu.
Za ulazak u EU i NATO treba glasati većina onih koji će izići na referendum i u tom smislu treba prilagoditi Ustav.
Smatramo kako treba ubrzati gospodarske i društvene reforme kao temeljnu pretpostavku za ulazak Hrvatske u Europsku uniju.
Potrebno je sačuvati prirodno blago i nacionalni identitet u pregovorima s Europskom unijom
Bitno je informirati ukupnu javnost o obvezama i pravima koje dobivamo pristupanjem EU, ali i o svim ostalim aktivnostima na polju vanjske politike.
U sklopu toga treba uključiti javnost u proces donošenja odluka tijekom pristupa Hrvatske Europskoj uniji,
Zalažemo se za temeljite i dostojanstvene pregovore koji se neće održavati pod imperativom određenog roka, već smatra da dinamiku pridruživanja treba prilagoditi prethodno provedenim reformama.
U pregovorima se ne smiju činiti kompromisi koji bi išli na štetu bilo kojeg strateškog interesa Hrvatske ili koji bi uvjetovali kupnju političke naklonosti gospodarskim ustupcima.
Zalažemo se da Republika Hrvatska sudjeluje u međunarodnim mirovnim operacijama, ali isključivo na poziv UN-a, sukladno Povelji Ujedinjenih naroda.
Generalno, Republika Hrvatska mora postati ravnopravan partner na polju međunarodne suradnje.
2. Zaštita suverenih prava Republike Hrvatske u Zaštićenom ekološko-ribolovnom pojasu i epikontintentalnom pojasu.
Potrebno je u potpunosti aktivirati sve komponente ZERP-a.
Hrvatska se mora puno jače aktivirati u tijelima koja se bave zaštitom i očuvanjem Mediterana kao zatvorenog, osjetljivog i specifičnog eko-sustava.
3. Rješavanje graničnih pitanja po načelu suverene jednakosti država
Zalažemo se za rješavanje otvorenih graničnih pitanja sa susjednim zemljama.
Pitanja granice smatramo prvenstveno pravnim a ne političkim pitanjem, koje se trebaju rješavati sukladno načelima i pravilima međunarodnog prava.
Za pitanja koja se ne mogu riješiti pregovorima potrebno je uključiti međunarodne i arbitražne sudove.
U potpunosti poštujemo načelo nepromjenjivosti granica i postojeću graničnu crtu ne treba mijenjati.
Svakom hrvatskom građaninu u pograničnom području treba osigurati osnovnu infrastrukturu i zadovoljenje društvenih i svih ostalih potreba u Republici Hrvatskoj, osobito primjerenu prometnu povezanost sa županijskim i drugim regionalnim centrima.
4.   Jača gospodarska diplomacija
Hrvatska diplomacija treba dobiti novu ulogu – ona treba postati kvalitetan gospodarski servis i to u dva smjera: nastupa hrvatskog gospodarstva prema stranim tržištima te privlačenja stranih ulagača u Republiku Hrvatsku.
5. Međunarodna suradnja i ugled Republike Hrvatske
Snažnije povezati domovinsku i iseljenu Hrvatsku, više koristiti iseljenu Hrvatsku u promociji domovine.
Pomagati Hrvatima u drugim državama u očuvanju nacionalnog i kulturnog identiteta
Iskoristiti regionalnu suradnju za privlačenje stranih investicija i brži gospodarski razvitak
Promovirati Hrvatsku kao zemlju koja je ugodna i sigurna za život
II. ZAŠTITA NACIONALNIH INTERESA
Sačuvati nacionalno blago.
Ostaviti djeci nasljeđe.
Zadržati vodu i izvore vode u državnom vlasništvu
Aktivirati Zaštićeni ekološko - ribolovni pojas
Odgoditi prodaju poljoprivrednog zemljišta stranim državljanima na najmanje 12 godina nakon ulaska u EU
Omogućiti seljačkim gospodarstvima održivo gospodarenje šumskim i zemljišnim blagom kroz razne oblike njihovog raspolaganja (prodaja, zakup, koncesija)
Spriječiti uvođenje GM proizvoda u prirodu i okoliš
te povećati organsku proizvodnju hrane
Izraditi i usvojiti strategiju gospodarenja nacionalnim blagom
Pojačati potporu strateškim granama hrvatskog gospodarstva kroz mjere fiskalne i monetarne politike
III. SELO I SEOSKI PROSTOR, POLJOPRIVREDA ŠUMARSTVO I RIBARSTVO, HRANA
PREPOROD HRVATSKOG SELA
POPIS CILJEVA
1.  Selo i seoski prostor
Sačuvati selo.
Osigurati budućnost Hrvatske.
Stvoriti povoljne uvjete za rad i zaradu na selu
Povećati investicije
Izgraditi infrastrukturu
Zaštititi i urediti seoski okoliš
Zamijeniti dio fosilnih goriva obnovljivim izvorima energije
Poduprijeti preseljenje zainteresiranih mladih obitelji iz grada na selo
2.  Poljoprivreda, šumarstvo i ribarstvo
Razviti održivu poljoprivredu, šumarstvo i ribarstvo.
Razviti proizvodnju i marketing posebno vrijednih proizvoda i usluga
Povećati veličinu posjeda na seljačkim gospodarstvima i smanjiti broj parcela
Prodati preostalo državno zemljište samo seljačkim gospodarstvima
Povećati gospodarsku korist od privatnih šuma i uključiti seljačka gospodarstva u iskorištavanje državnih šuma
Vratiti poticaje svim seljačkim gospodarstvima
Redovito isplaćivati sve vrste potpora iz državnog proračuna
Povećati samodostatnost domaće poljoprivrede na 95%
Obraditi sve poljoprivredne površine
Razvijati ekološku i integralnu poljoprivredu, agrarni i eko-turizam
Razvijati i profesionalizirati interesna i gospodarska udruženja seljačkih gospodarstava (udruge, zadruge, proizvođačke zajednice, kooperative, klasteri)
Osnovati poljoprivrednu komoru
Osnovati agrobanku
Modernizirati ribarsku flotu i izgraditi ribarsku infrastrukturu
Sačuvati i pozicionirati tradicionalno ribarstvo
Modernizirati akvakulturu
Ustrojiti trajno obrazovanje svih koji se bave poljoprivredom, šumarstvom i ribarstvom
3. Hrana
Osigurati kvalitetnu prehranu.
Zaštiti zdravlje potrošača.
Promovirati i poticati pravilnu prehranu
Povećati sigurnost i kvalitetu hrane na domaćem tržištu
Ograničiti prodaju proizvoda koji ugrožavaju zdravlje, posebice zdravlje mladih
Poticati potrošnju izvornih hrvatskih proizvoda
Poticati tradicionalnu hrvatsku kuhinju
PREPOROD HRVATSKOG SELA
PROGRAM HSS I HSLS ZA SELO, POLJOPRIVREDU I HRANU-
SAŽETAK PROGRAMA
Hrvatska ima puno problema.
HSS i HSLS se najviše brine što će bit s hrvatskim selom.
Poljoprivredi ide sve lošije.
Drugog posla gotovi i nema.
Dohodak na selu je tri puta manji, a nezaposlenost dva puta veća nego u gradu.
U većini naših sela zatvaraju se škole i ambulante, nema vrtića i staračkih domova, ceste su uništene….
Mladi odlaze, stari umiru, a sela ostaju napuštena.
Ima li danas u Hrvatskoj snage koja će zaustaviti propadanje (umiranje) hrvatskog sela?
Ima, to su HSS i HSLS.
Danas ponovo želimo pokrenuti razvitak hrvatskog sela, kao i prije drugog svjetska rata.
Taj novi proces nazvali smo PREPOROD HRVATSKOG SELA (PHS).
Najvažniji cilj ovog programa je zadržati ljude na selu i sačuvati zemlju za buduće generacije hrvatskog naroda.
To je moguće samo ako na selu bude posla i ako se bude moglo zaraditi.
Uz to potrebno je osigurati infrastrukturu koju traži suvremeni čovjek.
Konačno, selo treba urediti kako bi postalo poželjnije za život nego grad.
Naš cilj je održati 100.000 seljačkih gospodarstava, a ne stvarati u Hrvatskoj nove feudalce.
Vratit ćemo poticaje svim seljačkim gospodarstvima i redovito ih isplaćivati.
Razvit ćemo proizvodnju i izvoz posebno vrijednih proizvoda i usluga kao što su Slavonski domaći kulen, Zagorski puran, Dalmatinska janjetina, autohtona vina itd.
Povećat ćemo veličinu posjeda na seljačkim gospodarstvima, smanjiti broj zemljišnih parcela i prodati im preostalo državno zemljište.
Osnovat ćemo poljoprivrednu komoru, agrobanku i Institut za selo i seljaštvo.
Razvijat ćemo i profesionalizirati interesna i gospodarska udruženja poljoprivrednih proizvođača (udruge, zadruge, proizvođačke zajednice, kooperative, klastere).
Sačuvat ćemo i unaprijediti tradicionalno ribarstvo te modernizirati akvakulturu.
Smanjit ćemo uvoz hrane i obraditi sve poljoprivredne površine.
Dati ćemo seljačkim gospodarstvima na korištenje i dio državnih šuma,
razvijat ćemo zelenu energiju
i sve oblike seoskog turizma.
Posebno ćemo poticati nepoljoprivredne djelatnosti na seoskom prostoru.
Nema čarobnog štapića kojim je jednostavno moguće riješiti problem hrvatskog sela.
Ovaj program je sastavljen od velikog broja projekata, programa i mjera a svi imaju isti cilj: stvoriti bolje uvjete za život na hrvatskom selu.
PHS je ujedno skup i dugotrajan proces.
Za njegovu realizaciju treba godišnje najmanje oko 6% državnog proračuna ili oko 6,3 milijarde kuna.
Međutim, to je cijena opstanka hrvatskog sela.
Stoga, ako dobijemo povjerenje birača PHS postat će državni program za selo i poljoprivredu, a njegovo provođenje najvažnija zadaća našeg obnašanja vlasti.
Konačno, PHS je jedna vizija, jedan san.
Ako uistinu želimo ostvariti taj san, bez obzira na prepreke, on će i biti ostvaren.
Pridružite nam se da zajedno ostvarimo Preporod hrvatskog sela.
IV. POREZNA I FISKALNA POLITIKA
1. Uvod
Političke stranke imaju danas iznimno veliku odgovornost za strukturiranje i provođenje odgovarajućih ekonomskih politika koje će osigurati rješavanje najvažnijih pitanja hrvatske ekonomije i društva: održiv i dinamičan gospodarski rast te stvaranje novih radnih mjesta i zapošljavanje.
Ako se rješavanje ovih pitanja odlagalo zbog različitih političkih i tranzicijskih razloga, danas ona moraju biti glavni prioritet političkog djelovanja.
HSS je jedna o vodećih hrvatskih političkih stranaka koja dijeli odgovornost za rješavanje ovih pitanja te okviru svog izbornog programa za parlamentarne izbore 2007.g. definira poreske i fiskalne politike kao glavne instrumente ekonomskih politika kojima se moraju rješavati pitanja ekonomskog rasta i zapošljavanja u narednom legislativnom razdoblju.
2.  Ekonomske politike – okvir u kontekstu pristupanja u EU
Imajući u vidu činjenicu da će tokom narednog izbornog perioda Hrvatska s velikom vjerojatnošću biti primljena u punopravno članstvo u Europskoj uniji, ekonomske politike buduće hrvatske vlade moraju biti usklađene s kontekstom ekonomskih politika koje vodi Europska komisija i vlade zemalja članica.
Osim politika kojima se potiče ekonomska i monetarna integracija, te zajedničke agrarne politike (CAP) kao najstarije integralne ekonomske politike, EU vodi pro-aktivne industrijske i regionalne politike.
Odgovarajućim fiskalnim instrumentima potiče se razvoj pojedinih ekonomskih sektora, ali i pojedinih europskih regija.
Budući da su poreske politike bile donedavno isključivo u ingerenciji vlada zemalja članica ili pojedinih regija unutar tih zemalja, EK u novije vrijeme teži poreznoj harmonizaciji.
Hrvatska vlada koja će preuzeti odgovornost upravljanja državom nakon izbora 2007, morati će strukturirati i provesti temeljite fiskalne i porezne reforme koje ne samo da bi imale za cilj usklađivanje s ekonomskim politikama koje vodi EU,
nego koje bi imale temeljni cilj promjena u ekonomskim strukturama hrvatskog gospodarstva kao pretpostavki za ubrzani gospodarski rast i zapošljavanje.
3. Fiskalne politike
Definiranjem uloge HNB kao monetarne vlasti koja će svoje djelovanje usklađivati s vladinim ekonomskim politikama, buduća hrvatska Vlada će se morati koristiti fiskalnim i poreznim politikama za postizavanje glavnih strateških ciljeva.
Fiskalne politike ukupne konsolidirane države s uključenom lokalnom samoupravom moraju biti odgovorno vođene.
Ukoliko se konsolidirana država bude i u budućnosti deficitarno financirala, rast javnoga duga će biti neminovan a njegovo servisiranje će izazvati dugoročnu stagnaciju.
Deficiti državnog proračuna kao i deficiti proračuna lokalne samouprave mora je se postupno svesti na kriterije iz Maastrichta.
Istovremeno se struktura fiskalnih rashoda mora promijeniti s ciljem da se smanji udjel izdataka za javne radove i opću potrošnju, a povećaju izdaci namijenjeni agrarnim politikama, te industrijskim i regionalnim politikama.
Fiskalne politike konsolidirane države moraju biti vođene tako da se osigura: postizanje tzv " 0-tom" deficitu do 2011.g.
relativno smanjivanju rashoda za javne infrastrukturne radove;
relativno povećavanje rashoda za agrarne politike;
relativno povećavanje rashoda za regionalne politike;
relativno povećavanje rashoda za industrijske politike;
redefiniranje politika i struktura transfera prema sustavima socijalne skrbi;
redefiniranje politika i transfera prema zdravstvenom sustavu;
4. Porezne politike
Vlada koja preuzme vlast nakon izbora 2007.g. mora se suočiti s izazovom reformiranja poreznog sustava u koji danas obilježavaju: prevladavajuća participacija poreza na potrošnju (PDV) i poreza na dohodak (individualni i korporativni porezi); iznimno niska participacija poreza na imovinu u ukupnim fiskalnim prihodima; neuravnotežena uloga posebnih poreza (trošarina i drugih posebnih poreza).
Pored industrijskih politika, koje kroz transfere prema izabranim sektorima i faktorima u hrvatskoj ekonomiji djeluju na privredne strukture i održivi gospodarski rast,
pro-aktivne porezne politike su najvažniji instrument ekonomskih politika s kojima raspolaže centralna i lokalne države.
Porezna reforma mora obuhvatiti:razvoj sustava poreznih izuzetaka s ciljem dinamiziranja direktnih stranih ulaganja i ulaganja domaćih investitora u nove industrijske kapacitete i nova radna mjesta;
snižavanje ukupnog poreznog opterećenja dohodaka od nesamostalnog rada;
uvođenje poreza na imovinu koja ne služi u osobne svrhe niti u svrhe obavljanja  gospodarske djelatnosti sukladno najboljoj praksi u EU;
uvođenje  poreza na kapitalne dobitke sukladno najboljoj  praksi u EU;
uvođenje poreza na osobna vozila više-srednje i visoke klase a koji se plaća tijekom amortizacijskog vijeka  sukladno najboljoj praksi u EU;
harmoniziranje posebnih poreza (trošarina) na proizvode od duhana, alkoholna pića, pivo i kavu do razine ovih poreza u EU;
uvođenje  sustava regionalnog fiskalnog poravnanja;
harmoniziranje s poreznim politikama EU i zemalja članica.
Poreznim se politikama se mora osigurati:povećavanje ulaganja u izabrane industrijske sektore;
destimuliranje daljnjeg rasta osobne i javne potrošnje iznad rasta  BDP-a;
destimuliranje špekulativnih ulaganja i ulaganja u nekretnine koje ne služe osobnim svrhama i gospodarskoj djelatnosti;
stimuliranja  ulaganja u agrarnom sektoru;
ostvarivanje politika uravnoteženog regionalnog  razvoja.
5. Zaključak
Razdoblje između izbora 2007.g. i ulaska u punopravno članstvo EU omogućava vođenje proaktivnih ekonomskih politika kojima bi se prilagodila struktura hrvatske ekonomije i stvorile pretpostavke ubrzanog gospodarskog rasta i razvoja.
Porezne i fiskalne politike predstavljaju najvažnije instrumente ekonomskih politika kako središnje hrvatske vlade tako i izvršne vlasti na lokalnoj razini.
Reformiranje poreznog i fiskalnih sustava te provođenje odgovarajućih politika predstavlja jednu od najvažnijih odgovornosti hrvatskih političkih stranaka.
HSS će se zalagati za porezne i fiskalne reforme koje će biti u funkciji ostvarivanja temeljnog cilja ubrzanog gospodarskog rasta i zapošljavanja.
V. Pomorstvo, promet i veze
CESTOVNI PROMET
Stanje sigurnosti prometa na cestama potrebno je drastično promijeniti, za što je nužno primijeniti novi pristup, koji podrazumijeva premještanje odgovornosti za sigurnost prometa na cestama i svih poslova povezanih sa nadzorom nad sigurnosti (osim provođenja zacrtanih mjera na terenu i sudjelovanja u kreiranju programa) sa Ministarstva unutarnjih poslova na Ministarstvo prometa, kroz izmjenu Zakona o Vladi Republike Hrvatske, čime bi Hrvatska, kao buduća punopravna članica EU, izbjegla biti jedina zemlja u EU u kojoj je sigurnost prometa na cestama resorno povjerena Ministarstvu unutarnjih poslova, a ne Ministarstvo prometa.
U slijedeće 4 godine poboljšati stanje sigurnosti prometa na cestama i kontinuirano ali drastično smanjiti broj poginulih sa 614 u 2006. godini na ispod 450 godišnje tj. ispod 10 poginulih na 100 000 stanovnika.
To znači da će u 4 godine biti spašeno preko 300 života, a kroz zadržavanje tog trenda u slijedećih 10 godina stopa smrtnosti past će ispod 7 poginulih na 100 000 stanovnika, što znači najmanje 1500 spašenih života do 2017.
Osigurati znatno povećanje sredstava za „Nacionalni program sigurnosti prometa na cestama“  kojeg treba u potpunosti promijeniti stavljajući naglasak na preventivne mjere, prije svega provođenje akcija i kampanje za podizanje svjesnosti učesnika u prometu, pojačane mjere podizanja tehničke ispravnosti vozila, stimuliranje korištenja autocesta kao najsigurnijih prometnica i premještanje teretnog prometa na ostale oblike prometa, podizanje razine sigurnosti cestovne infrastrukture implementacijom ITS-a i ostalih suvremenih prometnih rješenja koje doprinose povećanoj sigurnosti prometa na cestama.
Ukinuti sadašnju neselektivnu odredbu od „0,0 promila“ i primijeniti selektivni pristup iste samo prema najrizičnijim skupinama vozača, te vratiti opću granicu na 0,5 promila za ostale vozače, uz istodobno drastično postroženje sankcija za prekršitelje propisa i učesnike u nesrećama koji su iste skrivili pod utjecajem alkohola.
Konkurentnost cestovnog prijevozništva potrebno je podići prije ulaska u EU, na način da se stimulira zanavljanje odnosno pomlađivanje voznog parka hrvatskih prijevoznika, te da se djelatnost cestovnog prometa rastereti previsokih nameta.
U Evropsku uniju treba ući bez prijelaznih razdoblja po pitanju kabotaže u cestovnom prometu, te iskoristiti prednosti jedinstvenog tržišta, te se na taj način zauvijek riješiti nedostatnih dozvola.
Pojačanim radom inspekcija potrebno je suzbiti domaću i stranu nelojalnu konkurenciju kako u putničkom, tako i u teretnom prometu.
Dosljednom i pojačanom provedbom pregleda tehničke ispravnosti vozila i nadzorom nad stanicama za tehnički pregled, ali i intenzivnijim inspekcijskim aktivnostima nad vozilima u javnom cestovnom prometu, kamionima i autobusima, treba osigurati eliminaciju neispravnih, opasnih i pretežito starih vozila.
Shodno propisima i preporukama EU raditi na tome da u Hrvatskoj dosegnemo potrošnju bio diesela od 5,75 % do 2010. godine.
U tom pravcu treba razvijati proizvodnju potrebne sirovine (uljane repice) uz dovoljne poticaje proizvođačima.
Isto tako treba razviti prikupljanja otpadnog jestivog ulja u svrhu proizvodnje bio diesela.
Nakon gotovo dovršene mreže autocesta, težište na izgradnji cestovne infrastrukture treba staviti na izgradnju i rehabilitaciju državnih, županijskih i lokalnih cesta.
Postojeći plan izgradnje državnih cesta uskladit ćemo sa osnovnim ciljem pune povezanosti čitavog područja čvrstom cestovnom vezom te ujednačenom kvalitetom infrastrukture.
Cestovnu infrastrukturu nižeg prometnog značenja (županijske i lokalne ceste) do trenutka značajnije decentralizacije sredstava, potrebno je sufinancirati znatno većim sredstvima sa državne razine namijenjenim ŽUC-evima.
Politiku naplate autocestarina potrebno je promijeniti, na način da korištenje autocesta bude stimulativno za korištenje, prije svega za teretni cestovni promet i to kroz popuste za redovito korištenje autocesta do 30% u odnosu na sadašnje cijene i odgodu plaćanja do 90 dana.
Preispitivanjem lokacija i izmicanjem naplatnih rampi na autocestama omogućiti daljnji razvoj gradova i regionalnog prometa.
Sadašnji zatvoreni sustav naplate potrebno je promijeniti i u razdoblju od 10 godina uvesti naplatu putem vinjeta, u kom smislu je u iduće 4 godine potrebno izraditi strateške i operativne planove.
ŽELJEZNIČKI PROMET
Željeznička infrastruktura kao javno dobro u općoj uporabi predstavlja posebni nacionalni gospodarski interes u koji kroz Nacionalni program izgradnje i održavanja, sukladno Zakonu o željeznicama, u roku idućih 5 godina treba temeljito obnoviti i modernizirati.
Pojačati konkurentnost hrvatskih operatora proizašlih iz podjele HŽ-a i to značajnim ulaganjem u vozni park Putničkog prijevoza, Vuče vlakova i Carga,
omogućujući pritom domaćoj industriji (Končar, Gredelj, radionice željezničkih vozila u Čakovcu, Bjelovaru, Đuri Đakoviću itd.) ne samo učešće, već i liderstvo u realizaciji tog projekta.
Povezati velike gradove (Zagreb, Split, Rijeka, Osijek) sa njihovim prigradskim cjelinama a posebno sa manjim gradovima na udaljenosti 50-80 km od velikih gradova, uvođenjem brzih i učinkovitih prigradskih i regionalnih veza.
Kroz ulaganja u razvoj prigradskog i regionalnog prijevoza putnika ali i pripadajućih infrastrukturnih kapaciteta (suvremenih i standardiziranih perona, parkirališnih prostora, stajališta za autobuse, sustave informiranja putnika…) smanjit će se gužve na cestama i skratiti vrijeme putovanja do središta velikih gradova.
Stvaranje sustava integralnog prometa kroz uvođenje tarifne unije, u kojoj će željeznica bila okosnica prijevoza, integrirajući cestovne prijevoznike i tramvajski promet, dovest će do nacionalnijeg, sigurnijeg i jeftinijeg prijevoza za korisnike.
Međunarodni željeznički prijevoz putnika potrebno je značajno popraviti, s posebnim naglaskom na povezivanje sa srednjeeuropskim metropolama (Beč, Prag, Budimpešta, Bratislava).
Izdvojena društva proizašla izdvajanjem iz HŽ-a privatizirati uz zadržavanje kontrolnog paketa dionica u društvima od strateškog značaja za održavanje infrastrukture i prijevoznih kapaciteta i uz tijesnu suradnju sa socijalnim partnerima.
ZRAČNI PROMET
Zračni promet u Republici Hrvatskoj treba organizirati na način da središnja zračna luka, Zračna luka Zagreb postane čvorište zračnog prometa ne samo za Republiku Hrvatsku, nego i za širu regiju.
Da bi se taj cilj postigao, potrebno je uvesti više direktnih linija sa ciljem boljeg povezivanja Zagreba sa gradovima u regiji, ali i uvesti operatora koji će Zagreb direktno povezivati sa većinom Europskih metropola, te naposljetku obavljati i interkontinentalni promet.
Infrastrukturni razvoj Zračne luke Zagreb treba realizirati po koncesijskom modelu ili uz uvođenje strateškog partnera, tj. kroz djelomičnu privatizaciju.
Jadranske zračne luke trebaju i dalje poticati direktne linije u funkciji turizma,
dok se Zračna luka Osijek treba brži razvoj potražiti u razvitku cargo prometa.
Tzv. „nacionalnog zračnog operatora“, Croatia Airlines, treba ojačati flotom zrakoplova regionalnog i interkontinentalnog dometa.
Preispitati efekte učinaka partnerstva u „Star aliance-u“ u kontekstu politike razvoja zračnih luka u RH (a prije svega ZL Zagreb kao „hub-a“), te u slučaju nemogućnosti postizanja gore navedenih ciljeva u postojećoj alijansi, prići pronalaženju novog strateškog partnerstva, koje neće isključivati vlasničko povezivanje.
Hrvatsku kontrolu zračnog prometa je potrebno pozicionirati kao vodeći subjekt u svojoj djelatnosti u jugoistočnoj odnosno središnjoj Evropi, kako u sadašnjim, tako i u novim okolnostima, kada Evropski zračni prostor bude podijeljen u funkcionalne blokove (FABove).
Potrebno je ustrojiti Agenciju za zračni promet, i prenijeti joj javne ovlasti po pitanju obavljanja stručnih poslova i regulacije na tržištu.
Iskoristiti stručni potencijal Croatie Airlinesa i Zrakoplovnog tehničkog zavoda, te razvijati djelatnost održavanja zrakoplova stranih operatora u RH.
Iskoristiti potencijal koji imaju sportske Zračne luke i aero-klubovi, kroz pomoć u izgradnji infrastrukture sportskih zračnih luka sa državne razine.
TELEKOMUNIKACIJE
Telekomunikacije u RH imaju velik razvojni potencijal i trebaju se razviti u jedan od temelja hrvatskog gospodarstva i glavnih pokretača sveukupnog gospodarskog rasta.
Razvoj širokopojasnog pristupa internetu i optičke telekomunikacijske mreže, preduvjeti su za razvoj e-društva tj. društva znanja, društva bez nepotrebnih administrativnih barijera.
Distributivna kanalizacijska mreža treba se potvrditi kao vlasništvo jedinica lokalne i regionalne samouprave, a zadaća je države da stvori takav regulatorni okvir koji će omogućiti uporabu te mreže svim zainteresiranim sudionicima na tržištu, pod transparentnim i nediskriminarajućim uvjetima, uz istodobno osiguravanje uvjeta za njezino održavanje i daljnju izgradnju.
Time će se ostvariti i infrastrukturni preduvjeti za razvoj i to u obliku „digitalnih gradova“ za koju izgradnju, posebno u ruralnim područjima je potrebno osigurati poticajna sredstva čiji korisnici bi bile jedinice lokalne samouprave.
Međutim upravljanje i razvoj DTK treba organizirati na način da je ona dostupna svim zainteresiranim operatorima na nediskriminirajući način i pod stimulativnim uvjetima.
Potpuna neovisnost telekomunikacijskog regulatora, posebno od utjecaja dnevne politike i partikularnih interesa, te razvijeno tržište na kojem postoji jaka konkurencija od posebne su važnosti za razvoj ICT sektora.
POŠTA
Hrvatsku poštu je potrebno restrukturirati na način da se počinju uvoditi suvremene poštanske tehnologije i razvijati nove djelatnosti srodne poštanskoj (uvođenje hibridne pošte, prodaja osiguranja, platni promet itd.).
Proces restrukturiranja Hrvatske pošte treba provesti u roku 2 godine, tj. prije liberalizacije poštanskog tržišta, u Evropi a u njega je potrebno provesti u tijesnoj suradnji sa sindikatima.
Hrvatska pošta treba iskoristiti potencijal koji ima i za 4 godine postati regionalni tržišni lider u Jugoistočnoj Evropi.
RIJEČNI PROMET
Riječni promet je nedovoljno iskorištena šansa hrvatskog prometnog sustava, kojeg kroz ulaganja i povezivanje sa ostalim oblicima prometa treba bitno unaprijediti, kako bi se stvorili uvjeti za učešće te vrste prometa u minimalno 5% -nom udjelu ukupno prevezenih roba u Republici Hrvatskoj u slijedećih 5 godina.
U tom je cilju potrebno izvršiti ulaganja u produljenje plovnih puteva, prije svega omogućiti plovnost rijeke Save do Siska,
izvršiti ulaganje u riječnu lučku infrastrukturu (Vukovar, Osijek, Slavonski Brod i Sisak)
te naposve u realizaciju kanala Sava-Dunav, kao projekt od strateškog i gospodarsko višestranog značenja.
KOMBINIRANI PROMET
Za razvitak kombiniranog prometa nužno je izraditi i usvojiti strategiju razvitka kombiniranog (intermodalnog) prometa, koja će definirati broj i lokaciju intermodalnih čvorišta i robnih terminala.
Kao projekte koji sadrže nesumnjivu ekonomsku isplativost, robne terminale je potrebno izgraditi kao privatne ili javno-privatne investicije, prije svega u gradu Zagrebu, tj. i na sjecištima evropskih prometnih koridora (koridora X i koridora Vb, odnosno Vc).
Ro-La vlakovima povezati Zagreb sa Italijom i Austrijom
POMORSKO DOBRO REPUBLIKE HRVATSKE
POMORSKO DOBRO KAO OPĆE DOBRO predstavlja posebni nacionalni interes kojem Republika Hrvatska treba pružiti osobitu zaštitu.
Više od jedne trećine državnog teritorija Republike Hrvatske obuhvaćeno je pravnim režimom POMORSKOG DOBRA uključujući unutarnje morske vode i teritorijalno more, njihovo dno i podzemlje, te dio kopna koji je po svojoj prirodi namijenjen općoj upotrebi ili je proglašen takvim.
Zalažemo se da je svakome sukladno zakonskim propisima dopušteno upotrebljavati i/ili koristiti se pomorskim dobrom prema njegovoj prirodi i namjeni, te istovremeno upozoravamo i ocjenjujemo da je danas stupanj pravne zaštite pomorskog dobra i formalno i stvarno nedopustivo nizak.
Postojeća zakonska regulativa nije razriješila mnoštvo otvorenih pitanja imovinsko-pravne naravi što ima teške posljedice za pravnu zaštitu kao i za pravnu sigurnost, a posebno za stečena prava te gospodarske učinke raspolaganja imovinom na pomorskom dobru.
Neprecizne i sporne zakonske formulacije o pomorskom dobru otvorile su prostora nedopustivom i proizvoljnom arbitriranju i tumačenju propisa od strane državne uprave.
Posebno se to odnosi na granice, nasipe, koncesije i zakonito stečena prava na pomorskom dobru.
S gledišta pravne sigurnosti to je apsolutno neprihvatljivo i štetno te ugrožava dugoročne nacionalne interese zaštite i gospodarskog razvoja mora i morske obale.
Zalažemo se i predlažemo nužnost izmjena zakonskih propisa o pomorskom dobru Republike Hrvatske.
U tom smislu potrebno je da prethodno Sabor Republike Hrvatske definira osnovne strateške ciljeve na pomorskom dobru te donese cjelovitu ''STRATEGIJU UPRAVLJANJA I GOSPODARENJA POMORSKIM DOBROM ''.
U okviru Strategije upravljanja i gospodarskog korištenja pomorskog dobra   predlažemo i zalažemo se za integralni model upravljanja obalnim i morskim područjima, a koji jedini predstavlja temelj održivog razvoja pomorskog dobra.
Suradnja sektora (resornih ministarstava) i lokalne samouprave je imperativ i jedina alternativa.
Zalažemo se i predlažemo decentralizaciju upravljanja pomorskim dobrom.
Međutim sama decentralizacija mora biti promišljena i primjereno uspostavljena ravnoteža nadležnosti, ovlaštenja i odgovornosti u okviru države, županija i jedinica lokalne samouprave.
U suprotnom pozitivni pomak prema decentralizaciji upravljanja pomorskim dobrom može imati u cjelini negativni predznak.
ZAKONODAVSTVO O POMORSKOM DOBRU
Zalažemo se i predlažemo donošenje novog Zakona o pomorskom dobru i morskim lukama kojim će se cjelovito razriješiti sva otvorena pitanja upravljanja, gospodarenja i zaštite pomorskog dobra i morskih luka uvažavajući pravnu tradiciju  Republike Hrvatske (nasipi) kao i izazove i potrebu  današnjeg vremena.
Novi Zakon treba razriješiti složena imovinsko pravna pitanja na pomorskom dobru, uspostaviti transparentni decentralizirani koncesijski sustav na pomorskom dobru, model vrednovanja pomorskog dobra i određivanje koncesijske naknade, a sve s ciljem jačanja pravne sigurnosti.
Zakon treba stvoriti okvir uspostave cjelovite evidencije o pomorskom dobru u katastru, uključujući vodenu i podmorsku komponentu pomorskog dobra.
Smatramo da upis u zemljišne knjige pomorskog dobra kao općeg dobra sukladno Zakonu o zemljišnim knjigama predstavlja ''sine qua non'' za uspostavu učinkovitog inspekcijskog i upravnog nadzora u provođenju propisa o pomorskom dobru.
Zalažemo se za ustroj efikasne državne uprave i lokalne samouprave sa jasnim i preciznim ovlaštenjima u cilju upravljanja pomorskim dobrom.
PRETVORBA I PRIVATIZACIJA NA POMORSKOM DOBRU
Upozoravamo i predlažemo da treba vrlo razumno procijeniti dugoročne nacionalne interese Republike Hrvatske kada se radi o gospodarskim subjektima koji su izvršili pretvorbu i idu u privatizaciju, a vrše poslovne aktivnosti na pomorskom dobru.
Zalažemo i predlažemo da se na pomorskom dobru ne može stjecati pravo vlasništva ni druga stvarna prava po bilo kojoj osnovi, te se u tom smislu trebaju razriješiti pravni učinci nezakonite pretvorbe i privatizacije.
U svakom slučaju na pomorskom dobru trebaju se zaštititi i priznati sva zakonita ulaganja i zakonito stečena prava prvenstveno kroz koncesijski model dugoročnog korištenja i prava građenja.
VI. ZDRAVSTVO
PROGRAM ZDRAVLJA I SOCIJALNE   SIGURNOSTI GRAĐANA RH
Za svako društvo, narode u Europi i svijetu zdravlje je najvažniji element blagostanja i razvitka.
Postizanje i održavanje zdravlja i kvalitetnog življenja je temeljno ljudsko pravo.
Ulaganje u zdravlje je ulog za budućnost jer je zdravi narod važan preduvjet gospodarskog rasta i konkurentnosti.
Demografska politika i ulaganje u mlade je ulog za svekoliki napredak,
osiguranje kvalitete života u starijoj životnoj dobi,
ali i bolje socijalno stanje ljudi.
Hrvatski zdravstveni sustav i sustav zdravstvenog osiguranja ne prati zdravstvene potrebe ljudi
zdravstveni sustav u Hrvatskoj opterećen je višegodišnjim nerazmjerom potreba ljudi za kvalitetnom zdravstvenom skrbi i propusnosti sustava ograničenog materijalnim položajem,
sukladno nedavno izglasanim odredbama zakona o obveznom i dopunskom zdravstvenom osiguranju te provedbenim pravilnicima pravo na kvalitetnu zdravstvenu  zaštitu ovisi uvelike o materijalnom položaju pojedinca,
siromašnima, a  potrebitima  se onemogućava  osnovno pravo  na dostupnu  pravovremenu zdravstvenu zaštitu radi uklanjanja, odnosno smanjenja rizika za razvoj bolesti,
zdravstvena politika ne prati načela konvencija WHO i EU o javnom zdravstvu,
zdravstveni sustav  nema  projekt  ravnomjernog  razvoja sa jasnom podjelom rada, kompetencija i odgovornosti između tri razine sustava,
nije osigurano vođenje bolesnika kroz zdravstveni sustav do skrbi najviše kvalitete,
ne postoji vizija razvoja i upravljanja sustavom zasnovana na policentričnom, decentraliziranom razvoju
i  međusobnom natjecanju  javnih i privatnih  sudionika  u kvaliteti i dostupnosti usluga
zdravstveni sustav  ne prati demografske  promjene  u društvu, a organizacija zdravstvene skrbi i upravljanje  sustavom  ne prati  europsku i svjetsku  praksu
Zato će HSS I HSLS ovim programom promjena u zdravstvenom sustavu i zdravstvenoj zaštiti
  osigurati i trajno unapređivati pravedni, odgovorni, kvalitetni i decentralizirani sustav s policentričnim razvojem viših razina zdravstvene zaštite u kojem su potrebe ljudi u središtu pažnje,
  na svim razinama sustava ukloniti razlike i prepreke u dostupnosti zdravstvene zaštite, ukinuti administrativne takse, osigurati pravovremenu i kvalitetnu zdravstvenu skrb, kontinuitet liječenja i rehabilitaciju
  osnažiti ulogu primarne zdravstvene zaštite, povećati kapacitete liječnika-specijalista obiteljske medicine i dodatnih specijalnosti u primarnoj zaštiti,  proširiti programe
 redefinirati ulogu domova zdravlja i dovršiti proces privatizacije, a zakonskim promjenama omogućiti podjelu vlasništva i odgovornosti županija i gradova
  u okviru domova zdravlja osigurati dodatne programe zaštite djece i  žena, mentalno zdravlje , kućno liječenje kroničnih bolesnika, skrb o bolesnicima s posebnim potrebama
 u suradnji sa županijskim zavodima za javno zdravstvo organizirati prevenciju bolesti, promociju zdravlja i zdravstveno prosvjećivanje od rane životne dobi.
Organizirati učinkovitu hitnu medicinsku pomoć na cijelom prostoru države
 unaprijediti i osposobiti bolnički sustav za učinkovito zbrinjavanje hitnih stanja
 prenamjeniti bolničke kapacitete u korist dnevnih bolnica, ustanova za produženo liječenje i rehabilitaciju ovisno o pobolu stanovništva u županijama
  proširiti program, poboljšati standard liječenja u županijskim bolnicama i osigurati dostatan broj specijalista
 provesti policentrični razvoj kliničkih bolnica i centara izvrsnosti za vrhunsku medicinu
 Uvesti  sustav za unapređenje i poboljšanje kvalitete skrbi i humanizirati bolnički sustav
 osposobiti stručnjake za odgovorno upravljanje zdravstvenim sustavom kao jednim od najvećih poslodavaca u državi
 hitno harmonizirati programe obrazovanja medicinskih sestara, tehničara i primalja s EU
  uspostaviti poticaje  u sustavu za postizanje više razine kvalitete rada i zadovoljstva građana
 uspostaviti financijsku konsolidaciju zdravstvenog sustava i održivi razvoj putem: sustavne kontrole uplata doprinosa u zdravstveni fond od poslodavaca, državnog proračuna (za sve nezaposlene, oslobođene uplate po bilo kojoj osnovi, prevenciju i zdravstveno porsvjećivanje) te omogućiti povrat PDV-a zdravstvenom sustavu kao svim drugim pravnim subjektima u državi.
Hrvatska je sve manje socijalno osjetljiva država
Republika Hrvatska je zakonskim odredbama propisala mogućnost ostvarivanja socijalne sigurnosti zaposlenima i članovima njihovih obitelji i pravo na pomoć za podmirenje osnovnih životnih potreba slabim, nemoćnim, nezaposlenim osobama, kao i osobama nesposobnim za rad.
Time se podrazumijeva da se socijalne i druge mjere temelje na gospodarskom razvitku i socijalnoj pravdi.
To znači da program socijalne politike ovisi o načinu uređivanja gospodarskih odnosa i socijalnih prava koja se ostvaruju i osiguravaju u područjima zapošljavanja, zdravstvenog osiguranja, mirovinskog i invalidskog osiguranja i socijalne skrbi.
Usprkos tome stanje je slijedeće: visoka stopa nezaposlenosti se ne smanjuje
  sve je izraženija  socijalna nejednakost a aktualna socijalna politika neprimjerena je  stanju i neravnomjerna  na području države
 sve više mladih i obrazovanijih odlazi u inozemstvo
  ne postoji konzistentna demografska državna politika
  sve je teže ekonomsko i socijalno stanje onih koji žive od svog osobnog rada, kako u gradovima tako i u selima
 u Hrvatskoj se mirovinama ne mogu pokriti najosnovnije potrebe umirovljenika čak ni onda ako su 35 – 40 godina radili u prosvjeti, administraciji ili zdravstvu.
 mirovine prema novom Zakonu su niže za više od 20% u odnosu na mirovine određene prema starom zakonu tako da iznos većine mirovina ne omogućava potrebitima čak niti pokriti troškove smještaja u domovima umirovljenika.
HSS I HSLS će se ovim programom socijalne politike
  zalagati za jaču razvojnu, socijalnu i financijsku ulogu Hrvatske države kroz  formiranje razvojnih fondova i razvojnih agencija,
odnosno stvaranje što povoljnijih zakonskih i drugih uvjeta za razvoj malog i srednjeg  poduzetništva i ulaganja u proizvodne djelatnosti, vodeći brigu o ravnomjernom razvoju svih dijelova države
 inzistirati da svaki zaposleni mora primati punu plaću za svoj rad,
radnik i poslodavac kao i državni proračun trebaju uplatiti puni iznos doprinosa za zdravstveno i mirovinsko osiguranje te sudjelovati u konsolidaciji fondova i osiguranju mirovina.
 inzistirati na logičnijoj zaštiti roditeljstva, poglavito fleksibilnijemu zapošljavanju žena kako bi se izbjegle ucjene poslodavaca, povećala ravnopravnost žena i stvorila bolja osnova za povećanje nataliteta.
 omogućiti da se mirovine povećaju novim umirovljenicima odmah, izniveliraju stare i nove mirovine, promjeni formula izračuna mirovina, te da se rast mirovina  usklađuje  s rastom plaća.
  poduzeti mjere za povećanje izvora financiranja kontrolom uplate doprinosa u mirovinski fond svih zaposlenih obveznika,
osnovati investicijski fond u koji će se unijeti sve nekretnine koje su u vlasništvu HZMO-a, što će doprinijeti povećanju kapitala i socijalne sigurnosti radno aktivne i umirovljene populacije.
 ukinuti odredbe o povlaštenim mirovinama u Zakonu o pravima i dužnostima zastupnika u Hrvatskom Saboru, jer su propisivanjem povlaštenih uvjeta za odlazak u starosnu mirovinu zastupnika grubo se narušen načela iz članka 3. Ustava Republike Hrvatske, a posebice načelo jednakosti i socijalne pravde.
  osigurati da poljoprivrednicima mirovina omogući dostojan život,
  HSS i HSLS će podržati demografsku obnovu putem sustavne briga o potrebama mladih, od dječje dobi preko školovanja do zaposlenja,
voditi će sustavnu brigu o potrebama mladih roditelja na selu i gradovima sa negativnim demografskim indeksom.
 inzistirati će se na svim mjerama socijalne i gospodarske politike koje vodi do uravnoteženosti životnog standarda svih građana u svim dijelovima Republike Hrvatske.
 provoditi sustavne mjere suzbijanja korupcije koja dodatno produbljuje socijalnu nejednakost.
VII. OBRAZOVANJE
HRVATSKA – DRUŠTVO KOJE UČI
Na temelju gospodarskih, kulturnih i uopće socijalnih potreba hrvatskoga društva te u skladu s temeljnim dokumentima Europske unije o budućnosti obrazovanja, osnovni cilj obrazovne politike treba biti izgradnja društva koje uči.
To prije svega znači izgradnja društva sa snažnom i čvrstom obrazovnom okomicom, od predškolskoga odgoja preko osnovne škole, srednjoškolskoga obrazovanja pa do visokoga obrazovanja i svijeta rada s razvijenom mrežom cjeloživotnoga učenja.
Svrha je obrazovanja podupiranje individualnoga razvitka osobe društvenim prijenosom znanja i vrijednosti na temelju kojih se oblikuju i razvijaju kompetencije potrebne za život u suvremenom svijetu.
Obrazovna okomica omogućuje praćenje individualnih obrazovnih i životnih postignuća kao i pronalaženje odgovarajućih dobi primjerenih instrumenata pedagoške, organizacijske i financijske pomoći pojedincu.
HSLS smatra da treba uvesti obrazovnu iskaznicu (sličnu zdravstvenoj iskaznici) kojom bi se legitimirala individualna obrazovna postignuća kao i kakvoća i kolikoća društvenih potpora pojedincu tijekom obrazovanja, rada i življenja.
Pojednostavljeno, njome bi se bilježilo sve što je bitno za obrazovnu karijeru građana, rezultati vrednovanja, diplome i certifikati, razine znanja i stečene vještine, ali i društveno uloženo vrijeme i sredstva, primjerice krediti, stipendije, olakšice, učeničke i studentske povlastice itd.
Tom legitimacijom osoba bi mogla imati određena prava bilo u obrazovnom području bilo na tržištu rada.
Izgradnja društva koje uči predstavlja sustav institucija što se međusobno nadograđuju kao i preplitanje obrazovanja i ostalih društvenih područja prije svega područja kulture i socijalne skrbi.
Obrazovni sustav ima dva intrinzična i dva ekstrinzična cilja.
Intrinzični su: 1) omogućiti jednakost obrazovnih šansi, što znači dostupnost sustava svima pod jednakim uvjetima;
2) učiniti sustav dovoljno fleksibilnim da postane samoprilagodljiv kako bi mogao pratiti opće društvene potrebe i očekivanja.
Ekstrinzični su: 1) promijeniti obrazovnu strukturu hrvatskoga stanovništva s obzirom na prenisku stopu srednje i visokoobrazovnih građana te tako utjecati na smanjenje socijalne isključenosti, prikraćenosti i društvene nejednakosti
i 2) povezati obrazovni i gospodarski sustav, što prije svega znači omogućiti građanima stjecanje onih znanja i vještina što ih čine zaposlivima, odnosno što ih čine samoobrazivima ili osposobljuju za trajno učenje.
Pretpostavka ispunjenja ovih ciljeva jest veće ulaganje proračunskih i izvanproračunskih sredstava kao i veća materijalna prava zaposlenika u sustavu obrazovanja.
Prema našim proračunima ukupno bi trebalo za obrazovanje do 2011. izdvajati oko 5% BDP-a.
TEMELJNI DOKUMENTI
Da bi se sustav predškolskog odgoja, osnovnog i srednjeg obrazovanja mogao dobro razvijati, da bi se mogao izgraditi fleksibilnim potrebno je donijeti tri temeljna dokumenta: pedagoški standard, kurikulum i nacionalni kvalifikacijski okvir (NKO).
Te bi dokumente morao donijeti Hrvatski sabor a trebali bi biti rezultat konsenzusa svih parlamentarnih stranaka kako se promjenom vlasti ne bi dovodili u pitanje.
Pedagoški standard mora biti moderan, sukladan europskom standardu, ali računajući s time da će trebati vremena da se na čitavom prostoru Republike Hrvatske i realizira.
Cilj se mora definirati ali računati i na suglasje da se neće moći doseći u kratkom roku.
Školski objekti se moraju projektirati i dograđivati za rad u jednoj smjeni, a uz njih obvezno mora biti izgrađena sportska dvorana.
Oprema mora biti najmodernija, razredni odjeli ne smiju imati više od 25 učenika a svaka škola mora imati tim stručnih suradnika (psihologa, defektologa, pedagoga, itd.).
Kurikulum mora biti moderan, kompatibilan europskom obrazovnom sustavu, ali prije svega izraz tradicije i nacionalne specifičnosti s otvorenim prostorom za prihvaćanje zavičajnih obilježja različitih podneblja Republike Hrvatske.
Izlazne kompetencije na svim razinama obrazovanja moraju biti jasne i ostvarive a certifikati prepoznatljivi na čitavom europskom prostoru.
Metode poučavanja i sadržaji programa moraju biti moderni i znanstveno utemeljeni.
NKO određuje razine obrazovanja odnosno stečene kompetencije na pojedinim razinama.
Bit će usklađen sa Europskim kvalifikacijskim okvirom (NQF) i osigurat će veću mobilnost studenata i radne snage na europskom prostoru, prije svega.
Predškola
Danas je u Republici Hrvatskoj predškolskim odgojem obuhvaćeno 43% djece a u većim europskim zemljama obuhvat je veći od 90%.
S obzirom na to da su spoznajne mogućnosti djece u tim godinama znatno veće nego u doba adolescencije nužno je u što kraćem roku povećati obuhvat djece programom predškolskog odgoja.
To mora biti rezultat osmišljene obrazovne politike koju će zajednički realizirati lokalne zajednice i država izgrađujući objekte za ustanove predškolskog odgoja i subvencionirajući roditeljima boravak djece u vrtićima.
U ruralnim sredinama, gdje dugoročno ne bi bila isplativa gradnja objekata predškolskih ustanova, programe predškolskog odgoja za djecu s navršenih 5 godina treba realizirati u osnovnim školama.
Kada obuhvat djece programima predškolskog odgoja prijeđe 80% zakonski će se uvesti obveza početka školovanja s navršenih 5 godina života.
Šesta godina života označila bi ulazak djece u obvezno obrazovanja a kurikulumom bi predviđala manje zahtjevan program, koji bi biše bio priprema za obrazovanje.
Na taj način djeca bi ušla u sustav obrazovanja podjednako pripremljena pa bi i hod kroz obrazovanje (poglavito u primarnom dijelu) bio lakši i ujednačeniji.
Sada, na žalost, djeca koja pohađaju ustanove predškolskog odgoja puno spremnije ulaze u obrazovanje dok djeca koja ne pohađaju predškolske ustanove najčešće imaju poprilične probleme u susretu sa školom.
To najčešće rezultira time da se učitelji ovim nespremnijima moraju prilagoditi, više se bave njima a zapostavljaju one koji su spremniji ušli u sustav obrazovanja.
Učitelji ih ne mogu jednako opteretiti obvezama pa je jednima savladavanje nastavnih sadržaja preteško, a drugima prelako, jedni s lakoćom prolaze kroz program i ne postavljaju se pred njih zahtjevi koje bi mogli ostvarivati, a drugi s teškoćom usvajaju znanja i ne mogu više.
Zbog svega navedenog lokalne zajednice i država trebaju u što kraćem roku osigurati uvjete da obrazovanje započne s navršenih 5 godina života.
Osnovnoškolsko obrazovanje – obvezno
Obvezno obrazovanje bi, nakon osiguravanja uvjeta, započelo s navršenih 5 godina života a trajalo bi 11 godina, tj. do navršenih 16 godina života i bilo bi besplatno.
Prva godina realizirala bi se u predškolskim ustanovama ili osnovnoj školi, a 10. i 11. godina realizirala bi se u srednjoškolskim ustanovama.
Prvih 9 godina bi bilo opće obrazovanje a program jednak za sve učenike a u 10 godini učenici bi mogli birati programe u srednjoškolskim ustanovama: dvogodišnje, trogodišnje i četverogodišnje.
Dvogodišnji programi završavali bi najnižom kvalifikacijom i omogućavali bi mladima ulazak na tržište rada.
Trogodišnji programi bili bi obrtnički i industrijski i završavali bi kvalifikacijom koja ih vodi na tržište rada ali im otvara put na stručne studije.
Četverogodišnji programi bi bili gimnazijski i strukovni i otvarali bi mogućnost ulaska na tržište rada i na stručne i sveučilišne studije.
Devetogodišnje opće obrazovanje imalo bi model 1+4+4.
Prva godina realizirala bi se u predškolskim ustanovama ili u osnovnim školama, od 2-5 godine realizirala bi se razrednopredmetna nastava u osnovnim školama, a od 6-9 godine realizirala bi se predmetna nastava u osnovnim školama.
Deveta godina obveznog obrazovanja završavala bi vanjskim ispitima ili malom maturom.
U desetu godinu obrazovanja učenici bi se upisivali temeljem rezultata postignutih tijekom posljednja 4 godine i male mature.
U 8. i 9. godini obrazovanja s učenicima bi kontinuirano radili na profesionalnom usmjeravanju razrednik, stručni suradnici škole i stručnjaci iz Hrvatskog  zavoda za zapošljavanje.
Spomenuta ekipa bi pomogla učeniku da se usmjeri posebno prema onom programu u 10. godini školovanja  za  koji je pokazao najviše afiniteta te da ga u te dvije godine obrazovanja usmjeri na sadržaje koji će biti posebno potrebni za nastavak obrazovanja.
U 9. godini školovanja treba povećati broj izbornih predmeta umanjujući broj obveznih.
Srednje obrazovanje
Srednjoškolsko obrazovanje bilo bi dijelom obveznog obrazovanja.
Započelo bi 10. godinom školovanja i trajalo bi od 2 do 4 godine.
Učenici bi bili obvezni završiti najmanje dvogodišnji program i stjecati kvalifikaciju u izabranom zanimanju koja bi im (s navršenih 16 godina) omogućila ulazak na tržište rada.
Taj program završavao bi završnim ispitom koji se provodi u školi (interno).
Trogodišnji i 3,5 godišnji programi omogućavali bi stjecanje obrtničkih ili industrijskih zanimanja i ulazak u svijet rada ali otvaralo i mogućnost nastavka školovanja na stručnim studijima.
Obrazovanje bi završavalo završnim ispitom koji bi se interno provodio u školi.
Po svršetku obrtničkih programa učenici pod određenim uvjetima mogli bi pristupiti polaganju majstorskih ispita što je uvjet za otvaranje obrtničkih radionica.
Četverogodišnji srednjoškolski programi su gimnazijski i strukovni.
Uz postojeće gimnazije (opće, klasične, jezične i prirodoslovno.-matematičke) pristupit će se izradi programa tehničkih umjetničkih gimnazija.
Time će se, u primjerenom roku, povećati broj učenika koji upisuju gimnazijske programe sa sadašnjih 25% populacije na 35% a ujedno pripremiti veći broj učenika za upis na sveučilišne studije.
Gimnazijsko obrazovanje završavalo bi obveznim polaganjem državne mature kao uvjetom za pristup sveučilišnim studijima.
Državna matura je eksterni ispit i provodio bi ga Nacionalni centar za vanjsko vrednovanje obrazovanja (NCVVO).
Četverogodišnje strukovne škole obrazuju učenike za tržište rada ali i za nastavak obrazovanja na stručnim i sveučilišnim studijima.
Obrazovanje završava polaganjem državne (strukovne) mature kao eksternog ispita koji provodi NCVVO.
Promjenama u strukovnom obrazovanju posvetit će se posebna pozornost.
Smanjit će se sada prevelik broj područja rada, programa i zanimanja, tj. umjesto dosadašnjih uskih specijalizacija pojačat će se bazično obrazovanje i to posebno jezične i digitalne kompetencije.
Zanimanja će biti definirana prema potrebama gospodarstva.
Poticat ćemo osnivanje privatnih odgojno-obrazovnih ustanova u čitavoj obrazovnoj vertikali.
Učenički domovi
Učenički domovi ne smiju biti ustanove koje brinu samo o smještaju i prehrani srednjoškolaca.
Donijet će se novi pedagoški standardi koji će prije svega podrazumijevati bolje kadrovsko ekipiranje odnosno veći broj odgajatelja i pedagoških radnika koji će bolje nadomještati roditeljsku skrb o djeci.
Učeničke sobe imat će najviše 4 ležaja.
Domovi moraju biti dobro opremljeni, prvenstveno informatičkom opremom.
Domski kapaciteti će se proširiti dogradnjom i izgradnjom novih domova, posebice u županijama gdje ih nema (Brodsko-posavska i Ličko-senjska županija).
Visoko obrazovanje
Naša je bliska budućnost prelazak na binarni sustav u visokom obrazovanju, tj. odvajanje sveučilišnih i stručnih studija.
Dosadašnji mješoviti sustav, koji omogućava egzistiranje stručnih studija na sveučilištima, onemogućuje veću kvalitetu sveučilišnih studija.
Republike Hrvatska ima 7 sveučilišta.
Neka od njih nisu trebala biti osnovana jer u trenutku osnivanja nisu ispunjavala temeljne kriterije o broju znanstvenih područja.
Stoga se ubuduće treba držati propisanih kriterija i restriktivnije postupati u slučaju novih zahtjeva.
S druge strane poticat ćemo osnivanje visokih škola i veleučilišta poglavito u većim gradovima.
Stručni studiji usmjeravaju svršene studente u svijet rada i to su kadrovi koji se relativno brzo nalaze u gospodarstvu te utječu na njegovo jačanje.
Stoga veći gradovi, županije i država trebaju poticati otvaranje visokih škola i veleučilišta.
Time se za dio populacije, koja možda nakon završene srednje škole ne bi nastavila obrazovanje, otvara mogućnost studiranja bliže mjestu prebivališta, ujedno i manjih izdataka za školovanje.
To bi bio poticaj i jedna od mjera koja bi rezultirala većim brojem visokoobrazovanih kadrova od sadašnjih 11,3% po čemu smo trenutno u zemljama EU na vrlo niskom mjestu.
Kako bi se Bolonjski proces što uspješnije implementirao treba izgraditi nove prostore za visokoškolske ustanove i u što kraćem roku osigurati veći broj kadrova.
Studentski domovi i studentski standard
Postojeći kapaciteti u studentskim domovima, za postojeću studentsku populaciju, nisu dovoljni.
Stanje će biti još lošije kada se nakon završene srednje škole bude upisivao još veći broj studenata.
Implementiranjem Bolonjskog procesa otvorena je mogućnost veće mobilnosti studenata pa će se i kod nas ubuduće dešavati da će dio studenata s europskih sveučilišta željeti neki semestar provesti na nekom od naših sveučilišta.
Bit ćemo im dužni osigurati smještaj.
Stoga se moraju graditi novi studentski smještajni kapaciteti u svim sveučilišnim centrima.
Standard uskoro neće dopuštati trokrevetne sobe.
Studentska prehrana mora biti disperzirana ne samo uz studentske domove i fakultete nego i u veći broj ugostiteljskih objekata što će se urediti ugovornim odnosima.
Cjeloživotno obrazovanje
Republika Hrvatska mora učiniti sve da razvoj gospodarstva utemelji na znanju, jer sa neobrazovanom i jeftinom radnom snagom ne možemo biti konkurentni na svjetskom tržištu.
Stoga svakom pojedincu u njegovom radnom vijeku neće biti dovoljno samo formalno obrazovanje.
Nova paradigma je cjeloživotno učenje.
Tehnologije se mijenjaju i pojedinac im se mora prilagođavati da bi opstao na tržištu rada.
Mora stjecati nova znanja i kompetencije, mora se kontinuirano obrazovati čitav život.
Digitalne kompetencije potrebne su svima jer je bez njih nezamisliva upotreba faksa, mobitela, bankomata, računala ….
Lokalne zajednice, gospodarski subjekti i središnja administracija moraju poticati što veće uključivanje građana u proces cjeloživotnog učenja.
Lokalne zajednice i država moraju izdvajati sredstva u svojim proračunima za financiranje programa cjeloživotnog učenja.
Gospodarskim subjektima i građanima osigurat će se porezne povlastice za sredstva uložena u obrazovanje.
Znanost
Ulaganja u znanost i istraživanja podići na razinu koju imaju zemlje EU prije svega iz neproračunskih sredstava.
Znanstvena istraživanja ne smiju biti stvar akademskog opredjeljenja i kapaciteta pojedinih istraživača, nego dobro organiziran sustav s visokom razinom specijalizacije, podjele zaduženja i odgovornosti.
VIII. ZNANOST
ZNANOST, ISTRAŽIVANJE I RAZVOJ
Neka bljesne znanstveni potencijal Lijepe naše, razvijmo gospodarstvo znanja
Osigurati primjereni društveni status znanosti i istraživanja
Poticati korištenje znanstvenog znanja u gospodarstvu, a znanstveno-istraživački rad koji financira država mora biti u funkciji razvoja hrvatskog gospodarstva.
U RH od sadašnjih 20% zaposlenosti znanstvenika u gospodarstvu za 10 godina to mora biti 50%, a  za 15 godina 75%
Povećati broj znanstvenika i njihovu međunarodnu prepoznatljivost te pomladiti znanstveni kadar
Osigurati dodatni prostor za znanost i visoko obrazovanje prenamjenom objekata bivše JNA
Poticati izgradnju i rad znanstvenotehnoloških parkova i centara izvrsnosti diljem Hrvatske
Tijekom četiri godine povećati ulaganje u znanost na 2,5% BDP-a (3/4 da bude od države a ¼ od gospodarstva),
a tijekom slijedećih 10 godina na 3,5% BDP-a (1/2 da bude od države i ½ od gospodarstva)
Poticati međunarodnu suradnju, sudjelovati u izgradnji europskog znanstvenog područja te podržati izgradnju europskog obrazovnog područja (Bolonjski proces)
Unaprijediti sustav upravljanja znanstvenim i tehnološkim projektima
Poticati inovatorstvo
Poticati razvitak tehnologije za potrebe malog gospodarstva
IX. EKOLOGIJA
ZAŠTITA OKOLIŠA I ODRŽIVI RAZVOJ
1. ZAŠTITA OKOLIŠA
Ciljevi: Sačuvati okoliš u Hrvatskoj
Iskoristiti relativno dobro očuvan okoliš kao razvojnu šansu Hrvatske
Sačuvati nacionalne resurse i nacionalni suverenitet
Mjere:doprinjeti zaštiti zraka: korištenjem obnovljivih izvora E (biodizel, biomasa, bioetanol, sunčeva E, E vjetra), modernizacijom tvorničkih postrojenja i ugradnjom filtera;
uspostavom nacionalne i lokalnih mreža mjernih postaja za praćenje kakvoće zraka i prekograničnih onečišćenja
adekvatno zbrinjavati komunalni otpad kroz oporabu;
izgraditi reciklažna dvorišta i centre za gospodarenje otpadom;
koristiti otpad kao sirovinu za proizvodnju i energiju
sanirati postojeće divlje deponije otpada
uspostaviti dogovor sa Slovenijom da preuzmu zbrinjavanje nisko i srednje radioaktivnog otpada;
protiviti se gradnji takvog odlagališta u Hrvatskoj
donijeti državni operativni plan za zaštitu i spašavanje
izgraditi sustave vodoopskrbe i odvodnje u  svim mjestima;
ugraditi pročiščivaće otpadnih voda u industriji, hotelijerstvu i zaštićenim prirodnim područjima
zaštiti izvorišta pitke vode od onečišćenja i rasprodaje
očuvati Jadran kao najčišće more na Mediteranu
jačati civilno društvo i potporu nevladinim udrugama koje se bave zaštitom okoliša
2. ZAŠTITA PRIRODE
Ciljevi: Proglasiti Hrvatsku GMO-free
Proglasiti 15% površine Hrvatske zaštićenim područjem
Razvijati samozapošljavanje kroz ekopoljoprivredu i ekoturizam
Mjere:zabraniti sjetvu GMO sjemena pa i u pokusne svrhe;
proglasiti Hrvatsku  zemljom  slobodnom od GMO-a
sa susjednim zemljama pokrenuti stvaranje Alpe-Adria zone slobodne od GMO-a
uspostaviti nacionalnu banku autohtonog sjemenja i sorti
razvijati ekološku proizvodnju hrane i ekoturizam u zaštićenim područjima te osigurati dodatnu zaradu lokalnom stanovništvu
certificirati proizvode proizvedene na ekološki prihvatljiv i tradicionalan način
educirati čuvare prirode
poticati  proglašenje zaštićenih dijelova prirode (posebice regionalnih parkova)
zaštititi biljne i životinjske vrste te biološku raznolikost
poticati svijest o dobrobiti životinja
3. ODRŽIVI RAZVOJ
Ciljevi: Otvaranje novih radnih mjesta
Zaštita socijalnih prava radnika
Zaštita okoliša
Energetska neovisnost
Mjere:poticati gospodarske aktivnosti koje otvaraju nova radna mjesta, osiguravaju socijalnu sigurnost zaposlenih i štite okoliš
koristiti bioetičke metode u poticanju razvoja
poticati  korištenje «čistije proizvodnje»
poticati korištenje obnovljivih izvora energije i tehnologija čije korištenje smanjuje produkciju štetnih plinova i otpada
zasijati neobrađene poljoprivredne površine uljanom repicom i kukuruzom u svrhu proizvodnje biodizela i bioetanola te koristiti šumsku biomasu u stvaranju toplinske E  (samozapošljavanje)
uvesti subvencije za poljoprivrednike koji će koristiti biodizel
organizirati „Dan biodizela  u Hrvatskoj“
zabraniti gradnju nuklearnih elektrana i termoelektrana na ugljen
educirati za poslovno odgovorno gospodarstvo
kontinuirano provoditi edukaciju stanovništva i osvještavanje  javnosti o važnosti zaštite okoliša
poticati  uvođenje ISO standarda
prema modelu «onečiščivać plaća i korisnik plaća» uspostaviti financijske instrumente u  zaštiti okoliša
X. BRANITELJI
Izgradimo Hrvatsku za kakvu smo se borili.
Odrediti, njegovati i očuvati vrijednosti Domovinskog rata kao svjedočanstva istine o stvaranju moderne Hrvatske.
o  Domovinski rat kao rat za očuvanje višestranačja i parlamentarne demokracije i protiv snaga za očuvanje komunističkog režima i unitarne Jugoslavije (JNA)
o Domovinski rat kao obrana Republike Hrvatske od totalitarističkog režima Slobodana Miloševića tj. od agresije Srbije i Crne Gore na Republiku Hrvatsku
o Domovinski rat kao dio svjetskog procesa uspostave parlamentarnih demokracija na prostorima bivšeg istočnog bloka.
o  rješavati posljedice i propuste (žrtve, zločini, Haški sud, uplivi međunarodne zajednice …)
Stvoriti preduvjete za osiguranje aktivnog sudjelovanja hrvatskih branitelja u svim oblicima društvenog i javnog života.
o  osposobiti braniteljske i stradalničke organizacije za prijenos javnih ovlasti u rješavanju njihovih problema
o  stvoriti pozitivno ozračje radi aktiviranja braniteljske populacije u svim tokovima društvenog i političkog života Republike Hrvatske te poticanje karijernog napredovanja
Promicati zakonska rješenja u zaštiti prava i statusa hrvatskih branitelja i članova obitelji poginulih i nestalih hrvatskih branitelja.
o  izgraditi sustav koji rješava i omogućuje prema pripadajućim pravima a ne prema traženjima
o  stabilizirati sustav kroz aktivno sudjelovanje korisnika (javne ovlasti) kako u rješavanju problema tako i u njegovu iskazivanju sukladno civilizacijskim dostignućima i materijalnim mogućnostima društva
o  iznaći zakonska rješenja za postojeći Fond hrvatskih branitelja koja će onemogućiti njegovo gašenja i spriječiti moguće zlouporabe
XI. MLADI
Omogućiti punu zaposlenost mladih temeljem znanja i sposobnosti
Olakšati prvo zaposlenje i obavljanje pripravničkog staža
Organizacija sustava volontiranja u svrhu stjecanja radnog iskustva/staža
Poticati pokretanje samostalnih poslovnih aktivnosti
Osnivanje centra za sustavno praćenje traženih i deficitarnih zanimanja
Besplatna priprema za prijemne ispite na fakultetima unutar srednjoškolskog obrazovanja
Omogućiti jednake uvjete školovanja
Osnivanje veleučilišta u svim većim gradovima
Jača uloga jedinica lokalne samouprave u stipendiranju školovanja
Informatizacija obrazovnog sustava
Poticati ostanak mladih u manjim sredinama
Centri za mlade u lokalnim sredinama s ciljem razvijanja društvenih i edukativnih programe za mlade
Provoditi mjere za suzbijanje nasilja i kriminala među mladima
Educirati mlade o štetnosti droga i alkohola
Promicati vrednote bračnog života i zasnivanje obitelji
Nezaposlenost mladih
Jedan od glavnih problema u Hrvatskoj, ali i u Europi što se nezaposlenosti tiče je visoka stopa nezaposlenosti mladih.
Hrvatska ima jednu od najviših stopa nezaposlenosti mladih osoba među europskim zemljama.
2004. godine prema podacima Eurostata prezentiranih na Međunarodnoj konferenciji rada bili smo druga zemlja u Europi po nezaposlenosti mladih sa stopom od čak 33,4%.
Ove godine je stopa nezaposlenosti mladih čitave EU iznosila oko 14% (od ukupne stope nezaposlenosti u EU od 8,5%).
Tu se točno vidi koliko kaskamo za Europom što se zaposlenosti mladih tiče.
Mladi se danas diljem svijeta suočavaju s istim problemima.
Većina mladih ljudi radi u sustavu sive ekonomije.
Mladi u većini slučajeva rade na određeno vrijeme, na sezonskim poslovima ili povremeno putem agencija za privremeno zapošljavanje.
Njihov radni odnos karakterizira veliki broj prekovremenih sati, male plaće, loša zaštita na radu, loša i nesigurna radna mjesta, nedostatak socijalne zaštite, bez mogućnosti su profesionalnog usavršavanja i napredovanja u karijeri ili dodatne izobrazbe i edukacije.
Mlade žene izložene su diskriminaciji pri zapošljavanju i na radnom mjestu, tako stopa nezaposlenosti mladih žena iznosi 59,4%, a muškaraca 40,6%.
Sve te nepogodnosti povlače za sobom i druge posljedice, naime zbog lošeg materijalnog statusa mladi sve kasnije stupaju u brak i osnivaju obitelji.
Stoga se ne treba čuditi što je Hrvatska danas, uz probleme koje ima, suočena i s problemom demografskog starenja stanovništva.
Već se danas u Hrvatskoj uvelike osjećaju posljedice povećanja broja starijih građana u ukupnom stanovništvu.
Mirovinski sustav i sustav socijalnog osiguranja općenito danas teško podnose veliki broj umirovljenika ili prijevremeno umirovljenih radnika.
Zbog nedostatka socijalne pomoći sve je veći broj socijalnih slučajeva koji ovise o socijalnoj pomoći, a što vrši ogromni pritisak na državni proračun.
Visoka stopa nezaposlenosti mladih uzrokuje društvu visoke ekonomske i socijalne troškove.
Rastom broja zaposlenih osoba, raste i broj poreznih obveznika, odnosno rastu prihodi državnog proračuna po osnovi poreza i prireza.
Što su prihodi Državnog proračuna manji, manja je i mogućnost investicija u gospodarski rast i razvoj, što u konačnici negativno utječe na otvaranje novih radnih mjesta.
Najgora je činjenica što u Hrvatskoj nema strategije koja bi se na sveobuhvatan način pozabavila pitanjem nezaposlenosti mladih.
Mjere aktivne politike zapošljavanja Vlade RH, usmjerene na zapošljavanje mladih, ne polučuju odgovarajuće rezultate.
Mjere kojima je Vlada pokušala utjecati na smanjenje stope nezaposlenosti mladih i poticati njihovo zapošljavanje odnosile su se na sufinanciranje troškova rada, poticanje poduzetništva mladih, određene zahvate u cilju reforme obrazovnog sustava.
Nije dovoljno da država i lokalne vlasti samo provode svoje redovne aktivnosti, već bi trebali i na lokalnoj razini, kao što je bilo napravljeno i na nacionalnoj ispitati koje su to stvarno potrebe mladih u njihovoj zajednici i na osnovi tih potreba napraviti program koji će onda definirati ciljeve, aktivnosti i novčana sredstva za njihovo postizanje.
Pokušaj djelovanja i rješavanja pitanja nezaposlenosti mladih zajedno sa ostalim problemima koji muče mlade trebao se provesti putem „Nacionalnog programa djelovanja za mlade“ koji pokazuje i dokazuje da Hrvatska oduvijek pati od tihe bolesti koja se zove mrtvo slovo na papiru i ponekad je vrlo teško dočekati da se stvari počnu odvijati ili provoditi.
Tako je i taj program, petogodišnja strategija koja definira oko 1100 mjera ili ciljeva i rješava određene specifične probleme mladih, mrtvo slovo na papiru.
Nacionalni program prihvaćen je još 2003. godine, a do danas ne postoji njegova sustavna provedba ili operacijski plan u kojem piše točno što treba napraviti, a kamoli da se počelo sa provedbom istog.
U zemlji u kojoj je većinsko stanovništvo starije životne dobi i u kojoj smjena generacija ide sporo, mladima je teško dobiti svoje mjesto ili priliku da ih se čuje.
A upravo je u tome stvar – umjesto mrtvog slova na papiru, treba okrenuti uho i samo poslušati što mladi žele i što im treba.
Sustav volontiranja
Organiziranje sustava volontiranja kao mogućnosti stjecanja radnog iskustva.
Poražavajući su podaci koji govore kako više od 17 000 građana Hrvatske iznad 35 godine života nema niti jednog dana radnog staža.
Svakim danom ova brojka se uvećava za velik broj maturanata koji nakon srednjoškolskog obrazovanja ne nastavljaju studiranje i tek diplomiranih mladih ljudi koji ne uspijevaju naći zaposlenje.
Prilikom svakog razgovora za posao ključno pitanje jest i radno iskustvo, koje mlad čovjek nema prilike steći.
Dakle, volontiranjem se omogućuje nezaposlenim ljudima, posebice onima bez radnog staža, rad i stjecanje iskustva u struci u određenoj tvrtki ili instituciji bez novčane naknade.
Sustavom volontiranja, koji je uobičajen u mnogim europskim zemljama, omogućilo bi se osobama bez radnog iskustva stjecanje istog i ostvarila bi se povezanost čovjeka s radnom okolinom, svojim zvanjem i onime za što se školovao.
Ovime se ostvaruje kontinuirano djelovanje osobe u svojoj struci, ali i cjelokupnom društvu.
Naravno, ovako stečeno radno iskustvo trebalo bi biti evidentirano u radnoj knjižici kao dokaz budućim poslodavcima o radnom iskustvu osobe – volontera.
Centar za sustavno praćenje traženih i deficitarnih zanimanja
Smatramo potrebnim osnivanje Nacionalnog centra za praćenje traženih i deficitarnih zanimanja.
Na osnovu tih podataka mladi ljudi bi se usmjerili prigodom upisa u srednje škole i fakultetske programe.
Država se ovdje uključuje kao faktor koji potiče upis deficitarnih zanimanja (određene povlastice tijekom studiranja) i kao najvažnije jamči zapošljavanje (radno mjesto) nakon završenog školovanja.
Srednje škole i fakulteti bi na osnovu podataka koje bi dobivali od Nacionalnog centra mogli planirati i proširivati upisne kvote za ta zanimanja.
Tako više ne bi dolazili u situaciju kakvu imamo danas da godišnje diplomira primjerice nekoliko tisuća ekonomista ili pravnika, a potreba za tim zanimanjima značajno je manja od ove brojke, dok su primjerice neka obrtnička ili inženjerska zanimanja u osjetnom deficitu.
Nacionalni centar mogao bi biti osnovan primjerice pri Zavodu za statistiku, s obvezom redovitog praćenja trendova potreba za određenim strukama i izvješćivanja o tomu svih relevantnih institucija, posebice javnosti i populacije na koju se ti podaci najviše odnose.
Besplatna priprema za prijemne ispite na fakultete za maturante
Predlažemo uvođenje besplatnih izvannastavnih programa u četvrte razrede srednjih škola koji će biti usmjereni pripremi maturanata za prijemne ispite na fakultete.
Činjenica je kako, ne dirajući u kvalitetu srednjoškolskog obrazovanja, svi maturanti koji imaju namjeru upisati određeni fakultet nakon završene mature moraju ulagati dodatne napore učeći i pripremajući se za prijemni ispit na željenom fakultetu.
Uz znanje koje su stekli kroz srednjoškolsko obrazovanje, maturanti moraju savladati određene vještine koje pojedini prijemni ispiti od njih traže, a koje nemaju puno veze s onim što se uči tijekom redovnog školovanja.
Pojedine ustanove za obrazovanje pružaju maturantima programe kroz koje ih treniraju upravo za prijemni ispit na određenom fakultetu i svaki takav tečaj ima i svoju cijenu od par tisuća kuna.
Grad Zagreb je svojim maturantima osigurao besplatno pohađanje tih tečajeva njihovim subvencioniranjem.
No, to je stavilo u neravnopravan položaj sve one maturante iz ostalih gradova i mjesta u Hrvatskoj čije lokalne vlasti to nisu u mogućnosti učiniti.
Zauzimamo se za uvođenje izvannastavnih programa u četvrte razrede srednjih škola koji će upravo pružati učenicima treninge za upis na određeni fakultet.
U svakoj srednjoj školi organizirali bi se treninzi za pojedine fakultete (ovisno o usmjerenju svake škole treninzi za bliske fakultete), nastavu bi držali profesori tih škola, a treninge bi mogli pohađati svi učenici i ostalih srednjih škola s određenog područja koji su zainteresirani za njih.
Omogućavanje jednakih uvjeta školovanja
Ulaganje u obrazovanje mladih ljudi i znanost mora biti primarni interes Republike Hrvatske jer to znači investiranje u kvalitetniju budućnost.
U Hrvatskoj od 4 500 000 stanovnika samo njih 7,5% ima više i visoko obrazovanje, a 700 000 nema završenu osnovnu školu.
Uvjereni smo da ove poražavajuće brojke nisu rezultat nezainteresiranosti, već nemogućnosti sudjelovanja naših građana u obrazovanju jer je to još uvijek „privilegija odabranih i povlaštenih“ što ove brojke i pokazuju.
Nedostatna novčana sredstva za školovanje i sve što ono nosi sa sobom, još uvijek su glavna prepreka većini sugrađana, posebice mladih, u ostvarivanju daljnjeg i kvalitetnijeg obrazovanja.
Inzistiramo da studiranje postane dostupno svim slojevima društva.
Zalažemo se za reviziju studentskih prava i zahtijeva da svi budući studenti dobiju jednako pravo korištenja raznih povlastica koje trenutno uživaju samo redovni studenti kao što je pravo na korištenje usluga ustanova koje su zadužene za prehranu studenata pod subvencijom Republike Hrvatske, zdravstveno osiguranje, pravo na rad kroz studentske servise te  sve ostale pogodnosti koje su u nadležnosti Republike Hrvatske i ministarstva prosvjete, znanosti, kulture i športa
Osnivanje veleučilišta
Osnivanje Veleučilišta na lokalnim razinama (srednje velikim gradovima) jedan je od vidova omogućavanja jednakih uvjeta školovanja.
Time se dobiva široka obrazovna struktura naših građana, te mogućnost studiranja postaje dostupna svima, čak i građanima lošeg imovinskog statusa.
Osnivanjem Veleučilišta u manjim sredinama prije svega bi se rasteretilo ionako preopterećeni Zagreb, ali Split, Rijeku i Osijek.
Na ovaj način povećali bi se kapaciteti i kvote za upis studenata, ali i ono najbitnije, građani bi studirali u svojim gradovima ili središtima regija i time uvelike smanjili vlastite troškove.
Uvelike bi se populariziralo studiranje i promijenilo način razmišljanja da je ono pruženo samo povlaštenima (građanima koji si ga mogu priuštiti).
Prilikom ostvarivanja ovog programa važnu stavku zauzima i prostor održavanja nastave te profesori koji bi dolazili sa Sveučilišta.
Ovisno o razvijenosti regije treba u vidu imati i izgradnju studentskih domova manjeg kapaciteta te osiguravanja prehrane studenata putem djelomičnog participiranja.
Stipendiranje
Lokalne i područne (regionalne) samouprave u svojim proračunima moraju izdvojiti znatno veća sredstva za stipendiranje studenata i otvoriti nove mogućnosti kreditiranja i time smanjiti troškove mladih ljudi, branitelja i invalida koji žele ulagati u svoj intelektualni razvoj.
Potrebno je organizirati sustav poticanje poduzeća (kroz subvencije i porezne olakšice) da stipendiraju studente i osiguraju im posao (npr. da u skladu s planiranim zapošljavanjem poduzeća odabiru studente za budući posao i stipendiraju im ostatak studija).
Uvesti poticajne mjere poslodavcima poput „S faksa na posao“.
Potaknuti kreditiranja školovanja po uzoru na SAD.
Informatizacija obrazovnog sustava
Nužna je daljnja informatizacija obrazovnog sustava.
Prije svega to su on-line edukacije, testovi na Internetu radi provjere vlastitog znanja, objedinjavanje obrazovnog materijala na Internetu (npr. osnivanje servisa na kojem bi se nalazili obrazovni materijali za pojedina područja, riješeni zadaci, pitanja za ispite...).
Činjenica je da Internet postaje sastavni dio naše svakodnevice.
Nadalje, time se otvaraju nova i kvalitetnija rješenja komuniciranja, ali i obrazovanja.
Na ovaj način bilo bi moguće omogućiti djeci koja su duže vrijeme bolesna i iz bilo kojeg drugog razloga dulje vrijeme izvan škole kontinuirano stjecanje znanja i nezaostajanje za svojim kolegama koji nastavu prate u razredu.
Isto se može primijeniti na studente i fakultetsku nastavu.
Centri za mlade
Otvaranje obrazovnih centara na razini gradova i to na način donošenja nacionalnog plana osnivanja ovakvih ustanova, s tim da njihovo osnivanje i rad djelom pokriva državni proračun, a dijelom jedinica lokalne samouprave.
Glavna zadaća Centara bila bi briga za djecu i mlade u području razvoja i zadovoljenja potreba za interesnim aktivnostima u slobodnom vremenu, s jakim naglaskom na odgojnu sferu kao proaktivno djelovanje na razvoj zdravih stilova života kao najboljoj prevenciji devijantnim socijalnim obrascima djece i mladih u fazi kada su najosjetljivija.
U Centrima bi se održavali tečajevi iz područja informatike, stranih jezika, znanosti, umjetnosti, zdravstva, poduzetništva te na taj način smanjili troškovi roditelja i mladih koji sada te dodatne vanškolske sadržaje moraju plaćati.
U sklopu Centara organizirati savjetovališta (medicinska, psihološka) u kojem će mladi potpuno anonimno i besplatno moći dobiti savjete i odgovore na pitanja i probleme koje u toj dobi imaju, a zbog straha, srama ili ne znanja kome se obratiti nerijetko čine pogrešne izbore koji mogu rezultirati nepopravljivim posljedicama.
U ostvarivanju programa Centara bitnu ulogu trebaju imati upravo njegovi korisnici – mladi ljudi jer je jedan od ciljeva osnivanja ovakve ustanove stvaranje prostora i atmosfere koju će mladi prihvatiti kao nešto svoje, u čijem stvaranju aktivno sudjeluju i rado borave stvarajući aktivnosti prema vlastitim željama, ali uz stručno vodstvo i nadzor.
XII. ŽENE
2007. EUROPSKA GODINA JEDNAKIH MOGUĆNOSTI.
Pod tim geslom naznačit ćemo, a onda se aktivno uključiti u rješavanje važnih pitanja koje žene sagledavaju kao prioritet, podupirući zajednički izborni program koalicije HSS-a i HSLS-a
POGLED U BUDUĆNOST
prevenirati diskriminaciju i iskorištavanje žena, te sve vrste nasilja nad ženama
poticati zapošljavanje žena
zakonski omogućiti zapošljavanje mladih majki kroz skraćeno radno vrijeme
promovirati važnost žena u odgoju djece i očuvanju obitelji
prevenirati zdravlje žena
borba protiv siromaštva
pravo na jednakost pred sudovima
pravo na jednako vrednovanje rada.
Potrebno je osigurati pravo na jednakost kroz jačanje institucija, kao na primjer Ureda za ravnopravnost spolova, afirmaciju Pravobraniteljstva za ravnopravnost spolova, te u pravima izjednačiti žene, majke, zaposlene u svim djelatnostima, nezaposlene majke, majke poljoprivrednice, te majke zaposlene u industriji i društvenim djelatnostima.
Posebnu pažnju potrebno je posvetiti u dijelu neravnopravnog položaja žena pred licem pravde, sudskim procesima gdje su žene teže kažnjavane za isto kazneno djelo od muških prekršitelja zakona.
Vrlo malo ili gotovo nimalo se ne spominju žene sudionice u Domovinskom ratu, gdje su kao aktivni borci sudjelovale na prvim crtama bojišnice.
Potrebno je iz temelja ispitati i ostvarivanje prava s tog naslova do usklađivanja točnog broja žena sudionica u Domovinskom ratu.
Posebno je potrebno naglasiti uravnoteženje sustava brige o invalidima, te svim kategorijama invalidnosti, osigurati jednaku zaštitu i ravnopravnost, i sustavnu brigu o njima bez obzira na stjecanje invaliditeta.
Za lakšu borbu protiv mnogih negativnosti vezanih uz osiguranje prava žena potrebno je osigurati sigurno zapošljavanje: Poznato je da je raširena pojava otpor prema zapošljavanju mladih žena, pred kojima je majčinstvo, a posebno se teško ili gotovo nikako zapošljavaju žene trudnice ili mlade majke.
Takav odnos prema ženi negativno utiče na natalitetnu politiku kao i razvoj društvene svijesti o ravnopravnosti spolova i stvara sve veće raslojavanje u društvu, ugrožava socijalnu stabilnost žene a time ju vraća u povijesno doba dominacije muškaraca.
Ciljevi za sprečavanje sigurno su u:zabrani davanja otkaza zbog trudnoće ili porodiljskog dopusta
uvođenje plaćenog porodiljskog dopusta i sličnih socijalnih beneficija za sve majke, te povratak na isto radno mjesto nakon porodiljskog dopusta
briga o djeci i domaćinstvu mora biti jednako podijeljena među partnerima
sve socijalne beneficije vezane uz majčinstvo potrebno je primijeniti na sve kategorije stanovništva (zaposlene žene, žene poljoprivrednice, obrtnice, nositeljice obiteljskog gospodarstva)
među prvim prioritetima potrebno je prepoznati i spriječiti nasilje nad ženama i sve vrste nasilja.
Ženama treba omogućiti jednake mogućnosti u stvaranju karijere i profesionalnom usmjeravanju, u obrazovanju u svim gradskim i seoskim sredinama.
Mnogi od ovih ciljeva ostvariti će se otklanjanjem tradicionalnog shvaćanja o ulozi žene i ulozi muškarca na svim stupnjevima i na svim oblicima obrazovanja.
Posebnu pažnju posvećujemo očuvanju tradicije i tradicijskih vrijednosti svijest o vlastitom porijeklu i vrijednosti nacionalne kulture kao velikog bogatstva omogućiti će nam prilikom pristupanja europskim integracijama očuvanje nacionalnog identiteta.
Očuvanje narodnog stvaralaštva kao što su govor, običaji, nošnje, te tradicionalni način izrade pojedinih odjevnih predmeta što u mnogom pridonosi očuvanju individualnosti hrvatskog bića, posebno u ozračju integracijskih procesa kad Hrvatska kao mali narod ulazi u sustav Europske unije.
Žena je postala oslonac na kojeg se naslanjaju mnogi društveni tokovi u svim segmentima, i time je još potrebnije povećanje broja žena u svim društvenim strukturama.
Zaključak temeljem kojeg će se pokušati otkloniti zapažene nepravilnosti u odnosu društva prema ženi su: zagarantirano ustavno pravo Republike Hrvatske i donesena zakonska rješenja moraju se primjenjivati jednako prema svim ljudima.
Tek tada moguće je očekivati napredak u borbi protiv diskriminacije žena i primjenu jednakih mogućnosti.
Potrebno je također nastaviti započeto i proširiti međunarodnu suradnju sa ženama Europske pučke stranke, ženama Zemljoradničke partije Makedonije, ženama Slovenske demokratske stranke, a u 2007. godini ta će se aktivnost proširiti na suradnju sa ženama Bosne i Hercegovine uz posebni naglasak na razvoj suradnje sa ženama Hrvaticama u dijaspori, od kojih je otvoren put za suradnju sa ženama u Kanadi i Švicarskoj.
Uz ovu aktivnost posebno će se intenzivirati suradnja s organizacijom žena drugih političkih opcija u Hrvatskoj, kao i sa organizacijama civilnog društva.
Žene Hrvatske seljačke stranke i žene HSLS-a pokušat će aktivno pridonijeti poboljšanju socijalne slike Hrvatske, a time stvoriti uvjete za ulazak Hrvatske u Europsku uniju kao ravnopravnog partnera, ponovo primjenjujući načelo «jednakih mogućnosti».
XIII. STARIJI LJUDI
Novi koncept skrbi za starije ljude – izvaninstitucionalna skrb
Temeljna načela skrbi za starije ljude, zalažu se za što veću samostalnost i socijalnu uključenost starijih ljudi, pojačanu ulogu obitelji u osiguravanju kvalitetnog starenja i stvaranje takvih društvenih uvjeta u kojima će stariji ljudi imati mogućnost razvoja svih svojih potencijala i moći živjet sigurno, zaštićeni od podcjenjivanja, izrabljivanja i zlostavljanja.
Ovakav koncept i njegove odrednice u našim uvjetima nameću pitanje u kojim to specifičnim pravcima treba reformirati, planirati, razvijati i sustav skrbi za starije ljude, kako bi se kvalitetno mogle zadovoljiti narasle potrebe sve većeg broja starijih, a da to istovremeno ne ugrozi gospodarsku stabilnost i društveni razvoj.
Hrvatska sa oko 13% pučanstva starijeg od 65 godina i uz predviđanja učešća starijih ljudi u pučanstvu sa više od 20% već u 2025 godini, hitno mora mijenjati postojeći sustav skrbi za starije.
Razvoj novih, jeftinijih sustava skrbi postaje tako jedan od prioriteta socijalne politike.
Odgovor na pitanje koji bi to novi oblici i načini skrbi za starije, uspješnije i jeftinije od postojećih i zadovoljavali narasle potrebe starijeg pučanstva, čvrsto je vezan uz dobro poznavanje sadašnjih i precizno predviđanje budućih potreba starijih ljudi.
Nažalost, poznavanje stvarnih i budućih potreba starijih ljudi otežano je njihovom velikom raznolikošću.
Zbog toliko raznolikih obilježja starijih ljudi i njihove su potrebe vrlo raznolike, te su češće determinirane brojnim drugim okolnostima i obilježjima (od socioekonomskog statusa, obrazovnih potencijala, vlastitih adaptacijskih potencijala, tjelesnog i psihičkog zdravlja, pa do stupnja socijalne podrške obitelji i uže socijalne sredine), nego li samom kronološkom dobi starijeg pojedinca.
Zato nije moguće planirati jedinstveni pristup skrbi za starije ljude, već jedino promišljati nove i vrlo raznolike oblike i načine skrbi za pojedine skupine starijih ljudi koji bi obuhvatili i svu raznolikost njihovih potreba, a to je multidisciplinarni koncept široke i raznolike mreže organizacija i programa izvaninstitucionalne skrbi oslonjene na sve resurse samog starijeg čovjeka, njegove obitelji i uže lokalne zajednice.
Temeljna je prednost izvaninstitucionalnog koncepta skrbi da se njome za manja sredstva postižu bolji dugoročni učinci, a osim društvenih koristi, ovaj model najviše odgovara i psihološkim potrebama starijeg čovjeka održavajući ga bez dodatnih stresova u socijalnoj sredini u kojoj je naučen živjeti.
Iako izvaninstitucionalno usmjeren ovaj koncept se dijelom oslanja i na postojeći sustav institucionalne skrbi za starije.
Postojeći sustav institucija, posebice domova za starije i nemoćne, treba postati okosnica koordinacije izvaninstitucionalne skrbi u lokalnoj zajednici pomažući svojom infrastrukturom osnivanje, razvoj i proširivanje lokalno organiziranih sustava dobrovoljačke i dobrosusjedske pomoći, neprofitnog sektora nevladinih organizacija i pomažući u koordinaciji svih državnih, crkvenih, privatnih, humanitarnih i drugih izvora pomoći starijim ljudima u konkretnoj lokalnoj zajednici.
Na taj se način razvija cjeloviti vrlo široki raspon servisa i usluga za starije ljude.
Mjere za poticanje razvoja koncepta izvaninstitucionalne skrbi i unapređenja cjelovite skrbi za starije ljude
Konkretne mjere kojima bi se potaklo uvođenje cjelovitog izvaninstitucionalnog koncepta skrbi za starije ljude, temelje se na nekoliko opće prihvaćenih načela suvremene skrbi za starije ljude poticanjem aktivnog starenja, a moraju biti razrađene i na razini postojećih sustava društvene skrbi za starije uz njihovu daleko bolju koordinaciju od sadašnje.
Unutar pojedinih sustava predlažu se slijedeće mjere;1.  Sustav socijalne skrbiPoticanje osnivanja centara za pomoć i njegu u kući, karitativnih, nevladinih, neprofitnih, humanitarnih i volonterskih organizacija
Poticanja provođenja posebnih programa skrbi za najranjivije skupine starijih osoba: udovica (udovaca), samaca, invalida, teških kroničnih bolesnika, starijih prognanika povratnika, roditelja poginulih i nestalih branitelja, starijih emigranata, starijih žrtava nasilja i drugih.
Poticanja lokalne samouprave za organiziranje i potporu djelovanja klubova i savjetovališta za starije osobe.
Osiguravanja sustavnije pomoći obiteljima koje skrbe za starije članove, posebice ženama, kako bi uz podršku volonterskih, humanitarnih, nevladinih i profesionalnih organizacija smanjili teret koji podnose zbog skrbi za starijeg člana obitelji.
Na razini lokalnih zajednica poticati stvaranje mreža suradnje svih vladinih i nevladinih službi koje skrbe za starije, radi zadovoljavanja specifičnih potreba starijih u pojedinim zajednicama
Obvezati sve državne ustanove u lokalnoj zajednici a posebice centre za socijalnu skrb na šire oblike suradnje sa lokalnom zajednicom i nevladinim organizacijama radi zajedničke skrbi najugroženijih starijih osoba
Pojačati postojeće aktivnosti ustanova socijalne skrbi, posebice domova za stare I nemoćne i uvesti nove aktivnosti radi poboljšanja kvalitete života starijih osoba, posebice kroz uključivanje starijeg pučanstva iz lokalnih zajednica u aktivnosti domova umirovljenika i organiziranje izvaninstitucionalnih aktivnosti
Poticati osnivanje privatnih domova za skrb o starijim osobama i udomiteljstvo kao oblik skrbi o starijim osobama.
Poticati i raznolike oblike privatne inicijative skrbi o starijim osobama (koncesije na postojeće domove umirovljenika i sl.) i usmjeriti daljnji razvoj mreže domova socijalne skrbi ka privatnom sektoru (javno privatno partnerstvo)
Posebnu pozornost posvetiti starijim prognanicima, izbjeglicama, povratnicima, radi bolje prilagodbe na povratak u ranija mjesta boravka i savladavanje životnih teškoća u mjestima povratka.
Za starije ljude koji se vraćaju bez obitelji izgrađivati “naselja za starije” u kojima mogu voditi samostalan život ispunjen tradicionalnim aktivnostima uz podršku izvaninstitucionalnih službi.
Osigurati socijalnu sigurnost poljoprivrednog pučanstva i socijalnog minimuma za poljoprivredne umirovljenike koji nemaju uvjete za adekvatne mirovine.
Suradno s drugim čimbenicima djelovati na prevencije zlostavljanja starijih osoba u obitelji kao i otkrivanju i pružanju pomoći zlostavljanim starijim osobama.
2.  Sustav zdravstvene zaštite
Poticati razvoj primarne zdravstvene zaštite kao ključnog segmenta zaštite zdravlja starih osoba
Poticati preventivne programe zaštite od nezaraznih kroničnih (posebice krvožilnih) bolesti
Poticati samozaštitne programe očuvanja zdravlja
Povećati broj zdravstvenog osoblja u sastavu primarne zdravstvene zaštite posebice patronažnih medicinskih sestara, fizioterapeuta i radnih terapeuta
Koordinirati rad socijalnih i zdravstvenih službi kako bi se ujednačili standardi pruženih usluga i osigurao cjelovit pristup
Ukinuti novčane participacije starijih osoba za lijekove i zdravstvene usluge.
U  suradnji s Ministarstvom zdravstva i Ministarstvom turizma poticati programe zdravstveno-rekreativnog turizma za starije ljude
Poticati otvaranje športsko-rekreativnih centara sa programima športskih i rekreativnih aktivnosti prilagođenih starijima i održavanja sportskih natjecanja za stare
Uspostaviti program hospicijske skrbi za teško oboljele starije ljude u ustanovama za hospicijsku skrb i u kućama starijih ljudi.
Uvoditi sustave alarmne dojave u slučaju nesreće u kući ili naglog pogoršanja zdravstvenog stanja za starije ljude koji žive sami.
Zajednički u suradnji stručnjaka iz sustava zdravstva i socijalne skrbi definirati status stacionara u domovima umirovljenika kao posebnog dijela socijalnozdravstvene skrbi i utvrditi načela financiranja zdravstvene skrbi u stacionarima kao i financiranja liječnika primarne zdravstvene zaštite.
U ugovorima sklopljenim između HZZO–a i liječnika primarne zdravstvene zaštite koji pružaju usluge korisnicima domova umirovljenika, ujednačiti kriterije plaćanja usluga bez obzira na dob korisnika.
Ubrzati osnivanje i početak rada bolnica B – tipa u regionalnim središtima.
U okviru obveznog preventivnog minimuma izraditi zdravstveni sa informacijama o redoslijedu nastanka i tijeka osnovnih kroničnih bolesti u starijoj dobi.
3.  Sustav humanitarne djelatnosti
Poticati crkvene i nevladine humanitarne organizacije za provođenje programa skrbi za starije ljude u koordinaciji sa državnim institucijama.
Predložiti Vladinom Uredu za udruge prioritetno financiranje onih programa nevladinih udruga koji skrbe o starijim osobama.
Ohrabrivati akcije darivanja i male kućne pomoći siromašnih starijih ljudi te drugih oblika volonterske pomoći starijima.
Poticati organiziranje mobilnih timova za posjećivanje samih i onemoćalih starijih ljudi u njihovim kućama, dijagnosticiranja zdravstvenog, socijalnog, psihološkog i obiteljskog statusa i upozoravanja lokalnih zdravstvenih, socijalnih i karitativnih službi na njihove hitne potrebe.
XIV. TRADICIJA, UMJETNOST I KULTURA
C I L J E V I: Kulturna tržišta ubrzano se globaliziraju- trgovina kulturnim proizvodima u posljednja dva desetljeća višestruko se povećava.
Prema podacima Europske komisije EU, kulturni sektor pridonosi europskome gospodarstvu 2,6% BDP-a (za 0,3% više od kemijske, gumene i plastične industrije zajedno).
Gospodarski rast u kulturi je 12,3% brži od ukupnog rasta europskog gospodarstva, pa je kultura dinamičan pokretač gospodarskog rasta.
Valja nam sačuvati nacionalne kulturne ustanove u procesima globalizacije, te strategijom razvoja koja će doprinositi promociji vlastite kulturne produkcije osigurati joj prisutnost u međunarodnim projektima.
Povećati izdvajanje iz državnog proračuna na 1,8 milijarde kuna i to kroz povezivanje kulture i turizma koji se nadopunjuju i sami financiraju.
Nastojat ćemo politikom stvarati preduvjete za stvaranje kulture, a ne stvarati njome kulturu- prije svega osigurat ćemo prostor slobode stvaranja, decentralizirati ju, zakonima omogućiti pokretljivost kulturne razmjene u zemlji.
Kroz tri glavne točkeDECENTRALIZACIJAPOTICANJE KULTURNIH INDUSTRIJANACIONALNA KULTURA/ TRADICIJA I GLOBALIZACIJSKI  PROCESI
HSS i HSLS u potpunosti su usuglasili svoje programe u zajednički program u području kultura i tradicija.
1. DECENTRALIZACIJA
lokalna uprava, ostaviti joj ili dodijeliti veća financijska sredstva za kulturu
kulturna vijeća zadržati ih i dati im na većoj važnosti tako da konačne financijske odluke Ministra i vijeća valja redovito usklađivati (imenovanja članova vijeća na 2 plus 2 godine)
decentralizacija ostvarenja kulturnih programa različitih ustanova (kazališne predstave, koncerti, izložbe…) istovremeno zajednički ostvariti s više kulturnih središta.
To pretpostavlja bolju međusobnu obaviještenost i suradnju na nivou planova i programa.
Ministarstvo kulture ustrojiti kao stratega koji brine o kulturi od nacionalnog značaja (institucije s tradicijom HNK, HAZU, MH i sl.) i distribuciji javnih fondova, ali pretpostavlja i interes lokalne zajednice u smislu decentralizacije u području odlučivanja (lokalne zajednice- izdvajanje za kulturu)
2. POTICANJE KULTURNIH INDUSTRIJA
HSS i HSLS zalažu se za jačanje ekonomske uloge kulture, jer kultura nije trošak nego investiranje.
povezivanje segmenta kulture i turizma koji se po načelu spojenih posuda samofinanciraju i time dokazuju da kultura nije trošak nego investiranje (kulturni turizam i sl.)
ustrojiti otkup suvremenih umjetnina (kao otkup knjiga) pri Ministarstvu kulture i na lokalnim razinama uz godišnju financijsku kvotu čime se popunjavaju fundusi muzeja, galerija i sl. te ulaže u recentnu kulturu i promovira
izbalansirati predstavljanje klasične/ tradicijske i suvremene hrvatske umjetnosti ("izvoziti" više suvremenih produkcija, a na velike klasične/tradicionalne umjetnosti  "dovoditi" publiku/ turiste u zemlju)
koristiti putove i termine (kalendari sajmova međunarodnih i sl.) HTZ-a i gospodarskih, sportskih i sl. predstavljanja u svijetu
kultura kao gospodarski resurs, valja jačati manegment u kulturi za ostvarenje ovih ideja
povećati porezne olakšice za ulagače, sponzore, donatore u kulturi
utemeljiti  Komoru za knjigu neovisnu o Gospodarskoj komori
očuvati kulturni sustav ali ga kvantitativno i kvalitativno poboljšati decentralizacijom u  području odlučivanja
3. NACIONALNA KULTURA/TRADICIJA I GLOBALIZACIJSKI PROCESI
Ustrajati na standardima hrvatske kulture: zaustaviti estradizaciju kulture, da nam mediji kreiraju ukuse- podizanjem praga kritičkog mišljenja u javnim kulturnim ustanovama, medijima (HTV- znanstveni i kulturni program, dnevni tisak- meritorne kritike i sl.).
briga za tradicionalnu kulturu, jezik i običaje
utemeljiti Institut za knjigu radi znanstvenog praćenja praga pismenosti, čitalačkih kompetencija nacije i sl.
Za HSS i HSLS čovjek je glavni resurs zemlje, stoga je naglasak na brizi za tradicionalnu kulturu,
povećanju praga pismenosti obrazovanja,
briga za javni prostor i učinkovitost kulturnih i javnih ustanova
zaštita kulturne baštine od nezakonitog prometa, nacionalnim i međunarodnim propisima.
Definirati strategiju razvoja gradova prije ulaska u EU, očuvati njihovu specifičnost (brinuti o ravnomjernom razvoju RH )- održivi urbani okoliš
kulturom i tradicijom graditi i zaštititi svoj identitet (danas u doba globalizacije državama ostaje kultura kao jedno od rijetkih područja u kojem potpuno samostalno formiraju svoju politiku)
kulturnim turizmom razvijati nacionalnu kulturnu svijest kod lokalnog stanovništva i tradicijske vrijednosti (nacionalni parkovi i zaštićena područja)
čuvati i razvijati svijest tradicije građanstva (mali obrti i poduzetništvo, gradske kavane, tradicijske skale vrijednosti, strategija hrvatske obitelji kao stup društva koja izgrađuje i potiče duh zajednice, čuva baštinu, ali podržava multikulturalnost)
Za HSS i HSLS EU je duhovna, filozofska, povijesno- socijalna, kulturna, civilizacijska europa, a ne samo zemljopisna činjenica i gospodarska zajednica.
EU kao svjetonazor Hrvatskoj je prihvatljiva da u njoj ravnopravno participira svojom kulturom preko koje se predstavlja, koju "izvozi" i korespondira s drugima u EU.
XV. DECENTRALIZACIJA LOKALNE SAMOUPRAVE
ODGOVORNOST, MOGUĆNOST PREDNOST /Sažetak Programa
U procesu decentralizacije HSLS i HSS zalažu se za: Donošenje krovnog zakona Strategija decentralizacije Republike Hrvatske s tri temeljna podzakonska akta: Zakon o upravnoj decentralizacijiZakon o fiskalnoj decentralizaciji Zakon o regionalnom razvoju
Načelo decentralizacije mora biti identično načelu supsidijarnosti, razmatrano Europskom poveljom o lokalnoj samoupravi, koje kaže: “Funkcije i ovlasti se trebaju prenijeti na razinu koja je najbliža građanima, a koja ih može učinkovito provesti.”
Strategija decentralizacije RH je sveobuhvatna i istovremeno se provodi na tri razine
Upravna – stvara uvjete za odgovornost lokalne samouprave
Financijska – pruža mogućnosti lokalnoj samoupravi da realizira poslove za koje  odgovara
Politička – omogućuje lokalnoj samoupravi da iskoristi prednosti kojima raspolaže kako bi bila što efikasnija
U određivanju funkcija koje treba prenijeti na razinu lokalne samouprave, naglasak bi trebao biti na onome što je lokalna vlast administrativno i operativno u mogućnosti prihvatiti i učinkovito provesti, a NE na onome što može platiti iz financijskih sredstava kojima trenutno raspolaže.
Kvalitetan proces decentralizacije bi prvo trebao podijeliti funkcije na temelju načela supsidijarnosti i osposobljenosti svake od razina vlasti, a zatim oblikovati adekvatan financijski sustav kojim će se osigurati odgovarajuća financijska i ostala sredstva za ostvarenje dodijeljenih funkcija.
Uvodi se jasan i strogi režim nadzora nad obavljanjem decentraliziranih poslova i to: Zakonitost Kvaliteta i/ili kvantiteta decentraliziranih usluga/poslovaFinancijski pokazatelji
Pored velikih općina i velikih gradova sustav decentralizacije mora omogućiti i manjim gradovima i općinama odnosno udruženim gradovima i općinama jednaka prava u prijenosu ovlasti decentraliziranih funkcija na način jasno definiran Zakonom i bez mogućnosti političkih utjecaja na odluku (mogućnost da više gradova i općina zajedno preuzmu decentralizirane ovlasti)
HSLS i HSS zalažu se za Upravnu decentralizaciju
Cilj: jačanje uloge i odgovornosti lokalne samouprave u zadovoljavanju temeljenih potreba građana, razvoju lokalne infrastrukture i komunalnog sustava i poticanju gospodarstva
Plan novih decentraliziranih funkcija:daljnji prijenos ovlasti osnovnoškolskog obrazovanja na lokalnu samoupravu
prijenos ovlasti centara za socijalnu skrb na lokalnu samoupravu,
veći utjecaj lokalne samouprave na davatelja usluga na području zdravstva – primarna  zdravstvena zaštita,
prijenos ovlasti za izgradnju, održavanje i upravljanje svih lokalnih cesta (osim autocesta  i brzih cesta) na lokalnu samoupravu,
upravljanje DTK mrežom u suradnji s državnim agencijama
prijenos ovlasti nad poslovima izdavanja radnih dozvola  i drugih suglasnosti  gospodarskim i drugim subjektima (osim posebnih i strateških objekata) na lokalnu  samoupravu,
prijenos ovlasti nad poslovima izdavanja lokacijskih i građevnih dozvola na lokalnu samoupravu.
da se kao izvorna nadležnost jedinicama lokalne samouprave, a radi održavanja javnog reda i mira, komunalnog reda i nadzora nad prometom u mirovanju, zakonski omogući ustrojavanje posebnih inspekcijskih službi za nadzor (tzv. gradska policija)
da se poslovi inspekcijskog nadzora I. stupnja prenesu na jedinice lokalne samouprave, kao njihova izvorna nadležnost, a za sva ona upravna područja koja će se obavljati u jedinicama lokalne samouprave.
HSLS i HSS zalažu se za Fiskalnu decentralizaciju
Ciljevi:Cilj 1: osigurati stabilno financiranje lokalne i područne (regionalne) samouprave koje omogućuje dugoročno planiranje i realizaciju decentraliziranih i izvornih funkcija.
Cilj 2: odnose financiranja uskladiti s europskim standardima odnosno dovesti na razinu od 75:25 u korist središnje vlasti što znači povećanje i do 15% sredstava za lokalne vlasti
Izvor sredstava – izmjena porezne politike:porez na dohodak i porez na promet nekretnina, postaju izvorni prihodi isključivo jedinica lokalne i područne (regionalne) samouprave s time da se zakonom ograniči maksimalna visina stope spomenutih poreza, te da se jedan dio tih poreznih prihoda izdvaja kao sredstva solidarnosti na razinu središnje države
preraspodjela udjela iz poreza na naftne derivate na način da se dio preusmjeri u koristi lokalne i područne (regionalne) samouprave,
Preraspodjela 1% PDV-a iz državnog proračuna u korist lokalne i područne (regionalne)  samouprave
Ukidanje prireza
Osnivanje Fonda za jačanje investicijskog  potencijala slabije razvijenih Gradova i Općina: fond za sufinanciranje Projekta i Programa koje pripremaju slabije razvijene Općine i Gradovi, a nemaju dovoljno potencijala za realizaciju (financijska pomoć slabije razvijenim jedinicama lokalne samouprave za konkretne projekte temeljem čega sve jedinice lokalne samouprave imaju podjednake razvojne mogućnosti – smanjivanje regionalnih razlika)
Planirano povećanje sredstava u odnosu na Proračun 2007:oko 1,1 mlrd. kn dodatnih sredstava za jedinice lokalne i područne (regionalne) samouprave
HSLS i HSS  zalažu se za funkcionalnu regionalizaciju
Ustanovljavanje 5 do 7 funkcionalnih regija
Funkcionalne regije - obuhvat više funkcionalno, prometno, komunalno i infrastrukturno kompatibilnih županija koje zadržavaju svoj status i zajedno razvijaju kompatibilne projekte i programe od strateškog zajedničkog i pojedinačnog značenja (energetika, komunalna infrastruktura, promet...)
Ustroj nadležnog ministarstva sukladan potencijalima i potrebama regionalnog razvoja
Osnivanje Agencija za regionalni razvoj funkcionalnih regija kao ključnih operativnih i profesionalnih tijela ovlaštenih donositi i operativno provoditi odluke vezane uz kapitalne regionalne razvojne projekte uključivo sa financiranjem
HSLS i HSS ŽELE I JAMČEneodgodivu, jasnu i efikasnu decentralizaciju RH
jer je upravna, fiskalna i politička decentralizacija jamstvo odgovorne vlasti izabrane i nadzirane od građana
se decentralizacijom moraju i mogu ostvariti neposredni učinci koje će prepoznati i osjetiti svaki građanin u svakoj općini, gradu i županiji
se odnosi financiranja lokalne i područne (regionalne) samouprave moraju i mogu uskladiti s Europskim standardima što znači povećanje i do 15% postojećih sredstava za lokalne vlasti odnosno 1,1 mlrd.kn više za neposredan razvoj općina, gradova i županija
HSLS decentralizaciju shvaća kao jedan od ključnih elemenata razvoja naših gradova, općina i županija i smanjivanje očiglednih i neopravdanih regionalnih razlika
Decentralizacija nema alternative za razvoj europske Hrvatske
