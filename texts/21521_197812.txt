SAMEN VOORUIT.  In 1974 heeft de CVP U gezegd dat ons land en de wereld voor moeilijke tijden stonden. In 1978 moeten we helaas vaststellen dat de storm niet over is. De perspectieven inzake werkloosheid blijven somber. Wij willen U eens te meer geen luchtkastelen voorspiegelen. Ons antwoord op de crisis blijft: er is goede hoop, maar slechts door moed, volharding en solidariteit kunnen we de uitdaging aan. Dit zijn de wegen die wij samen moeten bewandelen. Slechts dan kunnen we de grote vragen aan: het behoud en de bevordering van werken welvaart, de gezondmaking van onze openbare financiën, de beveiliging van onze essentiële sociale voorzieningen. De middelen waarover we beschikken zijn beperkt. Meer dan vroeger moeten er bijgevolg prioriteiten worden bepaald.  De keuze is duidelijk. De crisis treft vooral de zwakkeren. Onze aandacht zal in de eerste plaats op hen worden gericht. Nieuwe sociale voordelen zullen bijgevolg alleen maar aan de minst begoeden, de meest kwetsbaren worden toegekend.  De beschuldiging, als zouden wij in een "CVP-staat" leven, berust op geen enkel tastbaar bewijs. Wij stellen beslist de verdraagzaamheid en de openheid voorop. Maar evenzeer verdedigen we de onverkorte naleving van de fundamentele waarden die onze samenleving schragen. Een maatschappij, in dienst van de mens en van de ganse mens, vereist diepe eerbied voor het leven, het kind, voor het gezin, voor de zwakkeren, de kansarmen en de eenzamen. Aan de vrijheid van het onderwijs mag niet geraakt worden. Aan de gelijkheid tussen man en vrouw moet concreet gestalte gegeven worden.  De jongste gebeurtenissen hebben aangetoond dat zich een aantal gevaarlijke verschuivingen voordoen in de werking van onze instellingen. Sommige partijen willen hun functies, meer bepaald deze van het Parlement, blijkbaar uithollen.  De CVP wil dat het Parlement en de regering voluit hun bevoegdheden kunnen uitoefenen en dat zij hun slagkracht henvinnen. Zij zijn de spil van de politieke besluitvorming: zo willen het de grondwet en onze democratische tradities.  Ons land kan alleen de crisis niet breken. Europa moet daarom de grote doorbraak kennen. De vaders van Europa waren Christen-democraten, en in de lijn van die grote traditie zijn L. TINDEMANS en W.MARTENS ook nu de voorttrekkers van de Europese Volkspartij. 1979 is een bijzonder belangrijk jaar. Op l januari treedt een stelsel in werking voor meer vastheid tussen de munten en op 10 juni wordt het Europees Parlement rechtstreeks gekozen.  Wij moeten de zaken echter nog ruimer bekijken. De komende jaren zullen van beslissende betekenis zijn voor de verdere evolutie van de wereldhandel, de energievoorbereiding, de verhouding tussen arm en rijk. De christen-democraten willen ijveren voor een beter deelgenootschap tussen de grote continenten en de ontwikkeling van de derde wereldlanden bespoedigen. De armste landen onder hen, moeten uit hun absolute armoede getild worden.  Het CVP-programma berust derhalve op drie assen:  - het afsluiten van een ruim sociaal-economisch akkoord.  - De beveiliging van onze democratische instellingen en van de waarden die ons dierbaar zijn.  - De versnelde opbouw van Europa, en een stuwende rol van Europa en ons land in de wereld.  I. HET AFSLUITEN VAN EEN SOCIAAL-ECONOMISCH AKKOORD  Het herstel van het vertrouwen tussen alle geledingen van onze samenleving is een grondvoorwaarde voor het doorbreken van de economische crisis. Daarom wil de CVP dat een sociaal-economisch akkoord zou worden afgesloten, waarbij de overheid betrokken wordt. Dit akkoord moet betrekking hebben op de economische voorwaarden om de crisis efficiënter te bestrijden, op de beveiliging van de essentiële sociale verworvenheden; het moet de basis leggen vooreen op de toekomstgericht sociaal beleid, en concreet gestalte geven aan de democratisering van de grote ondernemingen.  A. DE BEVORDERING VAN DE TEWERKSTELLING: DRINGENDSTE ZORG.  De perspectieven blijven somber.  De perspectieven inzake tewerkstelling en werkloosheid blijven somber. Zelfs uit de meest optimistische vooruitzichten inzake economische groei kan men niet besluiten dat het werkloosheidsprobleem snel zal worden opgelost.  Ter illustratie: als men alles op zijn beloop laat zou men in 1985 meer dan 550.000 werklozen tellen; tijdens de periode 1974-1977 gingen in de nijverheid bijna 180.000 arbeidsplaatsen verloren, die slechts gedeeltelijk werden gecompenseerd door een aangroei in de bouw en in de tertiaire activiteiten. De werkloosheid doet zich niet overal in gelijke mate voor. De intensiteit ervan varieert sterk naargelang de economische sector, de streek, het geslacht, de leeftijd en de opleiding van de betrokkenen. De sterke toename van de werkloosheid bij vrouwen en in de sectoren textiel en kleding is daar een treffend voorbeeld van.  Geen ijdele beloften, maar krachtige aanpak.  Het wegwerken van die werkloosheid is op korte termijn onmogelijk. De structurele problemen en veranderingen in de economie, het groeiend aanbod van vrouwen en jongeren op de arbeidsmarkt en de beperkte mogelijkheden van de overheid sluiten een forse verlaging van de werkloosheid uit. Dit wil niet zeggen dat de CVP zich bij de huidige toestand neerlegt. Integendeel, de vermindering van de werkloosheid staat prioritair. Daarom stelt ze in dit programma een geheel van maatregelen voor die meer kansen tot werkgelegenheid voor iedereen zullen bieden.  Opvoeren van de groei: noodzakelijk maar onvoldoende.  De overheid moet de groei stimuleren om de tewerkstelling te bevorderen. We moeten ons evenwel hoeden voor een te groot optimisme terzake: uit verschillende studies blijkt dat voor een terugdringen van de werkloosheid economische groei wel noodzakelijk is, maar tevens met andere maatregelen dient gepaard te gaan. De aandacht dient ook naar een heroriëntering van die groei te gaan. Hij moet gericht zijn op de kwaliteit van het leven en aansluiten bij de behoeften van de moderne mens zoals een gezond leefmilieu, meer vrije tijd, menselijke contacten...  Een nieuwe besteding van de openbare investeringen.  De overheidsinvesteringen zijn het belangrijkste middel waarover de overheid beschikt ter stimulering en heroriëntering van de groei. Voor 1979 wordt terzake meer dan 230 miljard in de begroting voorzien. Daarbij zal de bestaande evolutie tot het benadrukken van sociale investeringen worden verder gezet. In de periode 1976-1979 zullen de investeringen van sociale aard 47% van de  investeringsmassa vertegenwoordigen tegenover 39% in de periode 1971-1975.  Bij de besteding dient aandacht te worden geschonken aan het tewerkstellingseffect en aan de regionale impact. Teneinde te grote ongelijkheden in Vlaanderen te vermijden moet gestreefd worden naar een billijke verhouding tussen bestedingen in de groeipoolgebieden enerzijds en in economisch minderontwikkelde streken anderzijds.  Een economische relance op wereldschaal.  Een belangrijke sleutel voor de relance van de wereldeconomie en voor de opvoering van de groei in eigen land ligt in de Derde Wereld: hun intense deelname aan het economisch gebeuren kan de wereldeconomie aanzwengelen en een conjunctuurstelsel uitlokken. Aldus kan een belangrijk antwoord gevonden worden voor de sociale onderontwikkeling van de massa's in de Derde Wereld, en van de werkloosheid bij ons. Daarom is het debat over de oplossing van de schuldenlast, over de technologieoverdracht en over de internationale arbeidsverdeling van zo'n vitaal belang en wijzen wij het protectionisme af.  Het belang van een economische groei op wereldvlak voor de afzet van Belgische producten die er het gevolg van zal zijn, mag onze bekommernis om de bestaande en meer nabije markten niet laten verzwakken. De overheid moet de buitenlandse handel langs verscheidene initiatieven stimuleren. In dit verband zal de vorming van de Europese monetaire unie actief gesteund worden.  Een Europese grondstoffenpolitiek.  De Belgische economie zal tijdens de komende jaren onvermijdelijk geconfronteerd worden met enkele beperkingen. Vooral de afhankelijkheid van het buitenland inzake grondstoffen en energie kan de groei afremmen. De overheid moet zich daartegen wapenen.  Inzake grondstoffen dient België zich in te schakelen in een politiek van de Europese Gemeenschappen.  Daarbij zullen de eisen inzake zekerheid en continuïteit van de bevoorrading dienen in evenwicht gebracht te worden met het gerechtvaardigd streven van de Derde Wereld naar een hogere levensstandaard.  Een modern energiebeleid.  Gezien het belang van de energiebevoorrading voor de industriële ontwikkeling van de grote afhankelijkheid van België is een coherent energiebeleid noodzakelijk. Dat beleid dient te streven naar het waarborgen van de bevoorrading, tegen de laagste kostprijs voor de gemeenschap. Volgende hoofdelementen zullen er deel van uitmaken.  - Er moet een grootschalig programma voor rationeel energieverbruik uitgewerkt worden.  - De nationale bronnen zullen optimaal gevaloriseerd worden om hun aandeel in de dekking van de behoeften op te voeren.  - De investeringen in de energiesector moeten een maximale soepelheid waarborgen, wat inhoudt dat de centrales met diverse brandstoffen moeten kunnen produceren.  - Een sterke controle en medezeggenschap vanwege de overheid is noodzakelijk. Naast het Nationaal Comité voor de Energie dat de financieel-economische controle op zich neemt wordt een centrale controledienst opgericht die alle aspecten inzake veiligheid, gezondheid, arbeid en leefmilieu behandelt.  - De participaties van de overheid in de sector zullen worden ingebracht in een daartoe opgerichte subholding van de N.I.M.  - Jaarlijks moet in het parlement een debat worden gevoerd over het te volgen beleid.  EERSTE KRACHTLIJN: BESCHERMING VAN DE KOOPKRACHT.  De CVP stelt de bescherming van de koopkracht prioritair. De vorige regering heeft terzake belangrijke resultaten uitboekt: op een jaar werd de inflatie bijna gehalveerd en meer dan 90% van de belastingplichtigen genieten van de indexering van de belastingsschalen. De inspanning moet worden voortgezet. De strijd tegen de inflatie blijft belangrijk.  Aan de indexkoppeling wordt niet geraakt.  De CVP is zich bewust van de budgettaire beperkingen en het bij haalbare voorstellen. Het principe van de koppeling van lonen, wedden en sociale vergoedingen aan de index der consumptieprijzen zal behouden worden.  Bescherming van het sparen.  Het sparen dient beschermd en aangemoedigd te worden. Sparen is niet alleen noodzakelijk om kapitaal ter beschikking te stellen voor de financiering van investeringen maar is tevens een beveiliging voor eenieder tegen de onzekerheid over de toekomst. Via fiscale maatregelen die verder aan bod komen, wil de CVP het sparen bevorderen.  Bescherming van de verbruikers.  De koopkracht wordt ook beschermd door het voeren van een verbruikersbeleid waardoor de reële keuzemogelijkheden voor de verbruiker worden gewaarborgd. Er dienen maatregelen genomen die zullen leiden tot een betere voorlichting en vorming van de verbruiker, tot de beveiliging van zijn rechtspositie, tot de bescherming van zijn gezondheid en veiligheid en tot een wetgeving inzake reclame.  Een fiscaal programma voor de gezinnen.  Ook de fiscaliteit inzake gezinsinkomens moet de koopkracht beschermen. Die voorstellen worden verder uitvoerig uitgewerkt.  TWEEDE KRACHTLIJN: AANMOEDIGING VAN ONDERNEMINGSINITIATIEF.  De CVP is van oordeel dat ruimte dient geschapen voor economische initiatieven. Het is door eigen arbeid dat dit land tot een van de tien meest welvarende naties is uitgegroeid. Mensen en ondernemingen zullen het in de toekomst ook nog moeten doen. Daartoe moet het nemen van initiatief, van risico worden aangemoedigd.  Een hogere rendabiliteit.  De CVP blijft resoluut ijveren voor het herstel van de rendabiliteit van de ondernemingen, omdat zij van oordeel is dat dit een noodzakelijke voorwaarde is om de tewerkstelling te bevorderen en een nieuwe economische en sociale welvaart in de hand te werken.  Een fiscaal programma voor de ondernemingen.  De CVP stelt volgende maatregelen ten gunste van de ondernemingen voor:  - De financiële structuur van de ondernemingen moet worden verbeterd door nieuwe impulsen aan de vorming van eigen middelen en risicodragend kapitaal. Dat impliceert:  - de besteding en de verdere uitbouw van de fiscale vrijstelling voor dividenden uitgekeerd aan nieuwe aandelen.  - de invoering van een aangepaste fiscale regeling ter bevordering van de beleggingen in aandelen of deelbewijzen van vennootschappen.  - de uitwerking van een formule ter bevordering van de eigen middelen in eenmanszaken.  - De gelijkheid van de concurrentievoorwaarden is van essentiële betekenis voor de rendabiliteit en de verdere ontwikkeling van de levenskrachtige ondernemingen. In dit opzicht is een juiste inning van de belastingen belangrijk alsook een versnelde harmonisatie inzake fiscale en sociale wetgeving in de EEG.  - De beheersing van de kostenevolutie in het bedrijfsleven vergt een daadwerkelijke vereenvoudiging van de administratieve rompslomp van fiscale aard. Speciale aandacht moet op dit punt gaan naar de K.M.O., o.m. door de oprichting van erkende fiscale secretariaten naar het model van de sociale secretariaten.  - De verdere aanmoediging van de bedrijfsinvesteringen is een allereerste noodzaak waaraan moet worden tegemoetgekomen door de volledige en definitieve afschaffing van de 5% B.T.W. die thans nog drukt op ongeveer 60% van het investeringspakket.  Nieuwe en bijkomende stimuleringsmaatregelen vergen een eenvoudige toepassing en een werkingsduur die een oordeelkundige planning mogelijk maakt.  Geen kostenverhogingen.  De beheersing van de kostenevolutie in het bedrijfsleven is een essentiële voorwaarde voor het herstel van het concurrentievermogen van de ondernemingen. Zulks betekent o.a. dat er geen sprake kan zijn om het bedrijfsleven nieuwe fiscale of sociale lasten op te leggen. Tevens houdt dat in dat de overheid de kosten van het krediet zo laag mogelijk houdt.  Afbouw van de bureaucratie.  Verder moet de bureaucratie worden afgebouwd daar waar ze niet noodzakelijk is voor de goede werking van het economisch leven en voor de veiligheid van de bevolking. Vooral ten bate van de K.M.O. dient doorgewerkt aan de vereenvoudiging van de administratieve formaliteiten.  Een efficiënt concurrentiebeleid.  De Monopolievorming, de autonome prijsbepaling door marktdominerende ondernemingen o.m. multinationale bedrijven en het gebrek aan informatie verstoren de goede werking van de markt. Teneinde de concurrentie te beveiligen moet een nieuwe wetgeving inzake mededingingsbeleid worden goedgekeurd.  Een strategie voor de ondernemingen in moeilijkheden.  In de loop van de voorbije jaren hebben zich heel wat belangrijke wijzigingen in de industrie- en dienstensectoren voorgedaan die zich ongetwijfeld verder zullen ontwikkelen.  Vooral in de industrie zullen jonge industrielanden de concurrentie tegen sommige sectoren en ondernemingen opvoeren waardoor vele bedrijven met moeilijkheden te kampen zullen hebben.  Zowel werknemers als ondernemers zullen zich voortdurend aan de nieuwe omstandigheden moeten aanpassen.  Inzake herstructurering laat de CVP zich door de volgende beginselen leiden:  - de hulp bij herstructurering moet duidelijk preventief zijn, gericht op bedrijven die op termijn levenskansen bezitten, en gepaard gaan met een saneringsplan en een financiële inspanning van de privé-betrokkenen.  - het instrumentarium mag niet concurrentieverstorend zijn.  - het beheer met bijstand moet zo snel mogelijk operationeel worden.  - het voorziene Fonds voor de industriële vernieuwing vooral ter omschakeling van sectoren in moeilijkheden moet opgericht worden.  - de boekhouding van het Fonds voor Economische Expansie en regionale reconversie, waaruit de overheid de middelen put zowel voor bedrijven in moeilijkheden als in expansie, moet hervormd worden zodat duidelijk blijkt hoeveel aan bedrijven in moeilijkheden wordt toegekend.  Opvang via één sociaal fonds.  De onvermijdelijke afdankingen ten gevolge van herstructureringen dienen zoveel mogelijk te worden opgevangen. Daartoe moet in iedere regio één sociaal fonds worden opgericht dank zij hetwelk ontslagen arbeidskrachten volgens gelijke voorwaarden financieel worden bijgestaan.  Nieuwe producten dankzij een betere organisatie van het wetenschappelijk onderzoek.  In de toekomst zal België zich meer en meer moeten toeleggen op de productie van goederen die een grote inzet van kapitaal en onderzoek vereisen. De overheid dient terzake een klimaat te creëren waarin nieuwe ideeën tot ontplooiing komen en in de industriële realiteit worden omgezet.  Daartoe moet in het kader van het expansiebeleid de aandacht vooral gaan naar investeringen die leiden tot nieuwe producten of nieuwe industriële activiteiten. Ook al zijn ze relatief kapitaal intensief doch zijn ze als dusdanig van primordiaal belang voor de oplossing van de structurele werkloosheid. Ze hebben een positief tewerkstellingseffect in aanleunende sectoren en verstevigen de industriële structuur. Als belangrijkste middelen tot een expansiebeleid ziet de CVP:  - de maximale toepassing van de expansiewetgeving voor investeringen inzake toegepast wetenschappelijk onderzoek.  - het inzetten van tussenpersonen tussen de onderzoekscentra en het bedrijfsleven om zodoende innoverende ideeën op te sporen en uit te wisselen. Daarbij is tevens de behoefte aanwezig om de enorme bedragen die geïnvesteerd worden in Nationale Opvoeding en Wetenschapsbeleid maximaal te valoriseren.  - de verbetering van de werking van verscheidene overheidsinstellingen teneinde de lancering van nieuwe technologieën te vergemakkelijken, ook bij de KMO. Komen hiervoor in aanmerking: de Commissie voor oriëntatie en Coördinatie van de Overheidscontracten, de Nationale en Gewestelijke Investeringsmaatschappijen, de Gewestelijke Ontwikkelingsmaatschappijen, het Instituut voor Wetenschappelijk Onderzoek in Nijverheid en Landbouw, de Dienst voor Nijverheidsbevordering.  - de overheidsinstellingen moeten doelbewust gericht zijn op de ontwikkeling van nieuwe technologieën.  Slagvaardige K.M.O.  De Regering T1NDEMANS II heeft een krachtige inspanning geleverd ten gunste van de kleine en middelgrote ondernemingen. De aanmoediging van de K.M.O. blijft een belangrijk punt uit het programma van de CVP.  Hierbij staan volgende beginselen centraal:  - een drastische vereenvoudiging van de administratieve rompslomp die de ondernemingszin ontmoedigen en de expansie van de K.M.O. afremmen.  - een verhoogde rendabiliteit van de K.M.O. door een vermindering van de fiscale en sociale lasten die de arbeidskost bezwaren, voornamelijk in de arbeidsintensieve sectoren en ondernemingen.  - de onzekerheid die het aanvaarden van ondernemingsrisico's tegenwerkt moet zoveel mogelijk weggenomen worden door:  - een aangepast statuut van de eenmanszaak.  - de beveiliging van het familiaal patrimonium tegen de bedrijfsrisico's.  - de bepaling van vaste normen voor sommige bedrijfsrisico's. In afwachting dat hierover een akkoord tot stand komt moet een aangepaste fiscale regeling die risico's opvangen. Dezelfde bekommernis om een grotere rechtszekerheid houdt tevens het bepalen van normen voor de rechtsgeldigheid van de boekhouding in.  - de fiscale problemen van het sociaal statuut der zelfstandigen moeten, in overleg met de betrokkenen, worden opgelost, rekening houdend met de oorzaken van het structureel deficit.  - de invoering van een juridisch aangepast statuut voorde groeperingen van economisch belang teneinde de samenwerking tussen kleine en middel grote ondernemingen aan te moedigen.  - het K.M.O.-plan ter bevordering van de tewerkstelling in en door de K.M.O. moet verder uitgebouwd worden.  Verder in dit programma worden nog een aantal fiscale maatregelen ten gunste van de K.M.O. voorgesteld.  Een relancebeleid voor land- en tuinbouw.  Ook voor de land- en tuinbouw is een relancebeleid noodzakelijk. Dit relancebeleid moet een drievoudig doel nastreven:  - het behoud van de tewerkstelling.  - de verbetering van de competitiviteit van het productie- en afzetapparaat.  - een hogere bedrijfsstabiliteit.  Dit veronderstelt:  - De verdere uitbouw van het landbouw investeringsfonds als hefboom voor volledige productieve inzet van de aanwezige gezinsarbeid. Hierbij gaat de voorrang naar de installatie van jonge boeren en tuinders en naar bedrijven waarvan verdere groei maatschappelijk verantwoord is.  - Een hervorming van de melkveeselectie.  - Een sanitair beleid afgestemd op preventieve gezondheidszorg met bedrijfsbegeleiding door bedrijfsdierenartsen, op een hervorming van het keurwezen en op een aangepaste verdeling van de veeartsenijmiddelen.  - Een grondbeleid dat meer kansen en meer zekerheid biedt aan de bedrijfsleiders en hun opvolgers door aanmoediging van langdurige pacht en andere verbeteringen van de pachtwetgeving en door het aantrekken van vreemd kapitaal ter financiering van de landbouwgrond.  - een concrete toepassing van de gewestplannen voor de vastgelegde agrarische gebieden en een vernieuwde aanpak van de landinrichting en van cultuurtechnische verbeteringen.  - Het operationeel maken van afzetfondsen ten einde een dynamisch afzetbeleid te voeren op binnen- en buitenlandse markten.  DERDE KRACHTLIJN: BETERE ORDENING VAN DE ARBEIDSMARKT.  De voorgestelde maatregelen tot aanmoediging van het ondernemingsinitiatief zullen bijdragen tot het scheppen van een nieuw klimaat. Het effect daarvan op de tewerkstelling zal slechts maximaal zijn indien van de arbeidsmarkt zelf geen remmende invloed uitgaat.  Naar een efficiëntere arbeidsmarkt.  Om daartoe te komen stelt de CVP voor:  - de voorgenomen splitsing van de R.V.A. in een werklozendienst en een dienst voor arbeidsbemiddeling door te voeren.  - de media aan te sporen meer aandacht te besteden aan het kenbaar maken van het plaatsaanbod.  - nieuwe adequate en doelgerichte bij- en herscholingsformules uit te werken, vooral voor werknemers die getroffen zijn door sluiting van ondernemingen.  - in het onderwijs een betere voorbereiding op het actieve leven te geven; dit houdt ook in dat onderwijssectoren die geen toekomst meer hebben moeten worden afgeremd.  En een herwaardering van sommige beroepen.  Tevens dienen sommige vormen van arbeid in dienstverband aantrekkelijker te worden gemaakt, wat kan gerealiseerd worden door:  - een harmonisering van het sociaal statuut van arbeider en bediende.  - een verhoging van de financiële vergoeding voor zware en onaantrekkelijke arbeid.  - het invoeren en herwaarderen van handenarbeid in al de onderwijsprogramma's van lager en middelbaar onderwijs.  - de humanisering van de arbeidsomstandigheden waarin bepaalde taken thans moeten worden verricht (vb. van band- naar groepswerk).  - de invoering van een volwaardig statuut voor het thuispersoneel.  - de specifieke aanmoediging van de uitwerking en toepassing van technieken die sommige arbeidstaken aantrekkelijker maken.  VIERDE KRACHTLIJN: DE CONCRETE NOOD ONMIDDELLIJK VERLICHTEN.  De meeste maatregelen die de CVP voorstelt tot opvoeren van de groei, handhaving van de koopkracht, aanmoediging van het ondernemingsinitiatieven betere organisatie van de arbeidsmarkt zullen slechts op termijn een positieve invloed uitoefenen op de werkgelegenheid.  Het is echter zonder meer duidelijk dat de concrete nood onmiddellijk moet verlicht worden. Rekening houdend met de beperkte financiële mogelijkheden van de overheid stelt de CVP de volgende maatregelen voor.  Betere verdeling van de beschikbare arbeid.  - Een geleidelijke vermindering van de arbeidsduur ligt in de lijn van de normale verwachtingen over de aanwending van de nieuwe mogelijkheden als gevolg van de economische groei en de technische vooruitgang. De ruimte die hierdoor vrijkomt moet eerder toegewezen worden onder de vorm van arbeidsduurverkorting dan onder die van loonstijging. De voorkeur van de gezinnen gaat naar de vermindering van de arbeidsduur per dag omdat aldus het gezinsleven het best wordt bevorderd en men meer tijd krijgt om aan het sociale leven deel te nemen. Deze evolutie moet evenwel gepland en via een sectorieel en nationaal overleg verlopen. Daarbij mag men de evolutie in het buitenland niet uit het oog verliezen en moet rekening gehouden met de rendabiliteit van de bedrijven.  - Bepaalde vormen van cumuls, het systematisch toepassen van overuren en het sluikwerk zijn fenomenen die in de huidige crisisperiode niet langer meer kunnen worden geduld.  Een grotere soepelheid inzake arbeidsinzet en arbeidsduur. Dit betekent dat we voorstander zijn van formules die ook gezinsbevorderend kunnen zijn, zoals deeltijdse taken, glijdende werkuren, tijdelijke onderbreking van de loopbaan, soepele overgang naar pensioenleeftijd en dit aangepast aan de eigen voorkeur en de mogelijkheden van de bedrijfssectoren. De overheid moet in dit opzicht het voorbeeld geven. Een aanpassing van de sociale wetgeving is hierbij noodzakelijk.  Behoud en verbetering van het Bijzonder Tijdelijk kader, de Stages van Jongeren en het Brugpensioen.  - De CVP vraagt een grotere eenvormigheid en duidelijkheid ten gunste van de werkloze tussen de verschillende technieken door de overheid tot opslorping van de werkloosheid ontworpen.  - Het experiment van het Bijzonder Tijdelijk Kader dient op korte termijn uitgebouwd tot een waarachtig derde arbeidscircuit dat door de overheid als instrument kan worden aangewend om voornamelijk aan de structurele werklozen een alternatief te bieden. Het mag evenwel geen oneerlijke concurrentie voor gevolg hebben.  - Voortzetting van de Stages voor Jongeren en van het Wettelijk Brugpensioen. Deze maatregelen tot opslorping van de werkloosheid, hebben reeds bewezen aan specifieke behoeften te beantwoorden en moeten worden verlengd.  Bij de toepassing van deze maatregelen moet rekening worden gehouden met het eigen karakter van de werkloosheid. Vooral de vrouwenwerkloosheid en de jeugdwerkloosheid vragen onze speciale aandacht.  De CVP eist eveneens dat het recht op werkloosheidsuitkeringen zou worden uitgebreid tot alle jongeren die technisch- en beroepsonderwijs hebben gevolgd.  B. DE SANERING EN OMBUIGING VAN DE OVERHEIDSFINANCIËN.  Er werd reeds belangrijk werk verricht.  De sanering van de overheidsfinanciën was een van de prioritaire doelstellingen van de Regering TINDEMANS II. Onder stuwing van onze ministers werd op dit gebied belangrijk werk verricht: de budgettaire procedure werd hervormd, het toezicht op de uitgaven van de departementen en parastatalen werd verscherpt, de begrotingsverantwoordelijkheid van de ministers werd vergroot, de toename van bepaalde toelagen werd afgeremd.  De wil tot saneren wordt door de begroting 1979 bevestigd. De overheidsuitgaven zullen in 1979 sterker toenemen dan de verwachte uitgaven van de gezinnen en ondernemingen. Voor 1978 konden voor het eerst sedert het einde van W.O. II alle onvermijdelijke bijkredieten volledig worden gecompenseerd door besparingen.  De sanering is hiermee niet af. De grondige en duurzame ombuiging van de overheidsfinanciën zal nog jarenlang een grote inspanning vergen; te meer daar die ombuiging thans ernstig wordt vertraagd door de aanslepende diepe recessie.  Geen sociale afbraak.  Saneren staat niet gelijk met een brutale en algemene afremming van de staatsuitgaven waardoor de overheid in haarwerking zou worden getroffen. Ze mag evenmin een sociale achteruitgang voor gevolg hebben. De sanering van de overheidsfinanciën heeft tot doel de Rijksbegroting om te buigen tot een slagvaardig overheidsinstrument, gericht op de verhoging van de werkgelegenheid en op meer doelmatigheid en rechtvaardigheid.  Geen verhoging van de fiscale druk.  Een nieuw fiscaal beleid kan een belangrijke bijdrage leveren tot de strijd tegen de werkloosheid en tot het herstel van het economisch dynamisme. Dit beleid moet er in de eerste plaats op gericht zijn de fiscale druk niet te verhogen en zelfs te streven naar een geleidelijke matiging van deze druk.  Op algemeen vlak vergt dit eveneens een intensieve voortzetting van de strijd tegen de inflatie, die overigens de onrechtvaardigste van alle belastingen is.  Een fiscaal programma ten gunste van de gezinnen.  De verdere ontplooiing van het gezin vereist en specifiek fiscaal beleid dat beantwoordt aan de volgende krachtlijnen.  De koopkracht van de gezinnen met lage en middelgrote inkomens moet worden beveiligd door een jaarlijks weerkerende aanpassing van de belastingsschalen die de gevolgen van de inflatie wegwerkt. De aanzienlijke vooruitgang op dit gebied bereikt voor de inkomsten van 1978 moet voor de toekomst geconsolideerd en verder uitgebouwd worden.  De gezinsdimensie van de belasting dient sterker tot uiting te komen door het optrekken van de belastingsverminderingen wegens gezinslasten.  De arbeid moet worden bevorderd. Dat vergt een evenwichtige verdeling van de fiscale druk waarin de inkomsten uit arbeid in geen geval zwaarder worden belast dan de inkomsten die op een andere wijze worden verkregen.  Het sparen verdient sterker te worden aangemoedigd. Tot de daartoe aangewezen middelen behoren onder meer:  - de verhoging van de vrijstelling van belasting voor inkomsten uit gewone spaar- en depositoboekjes.  - de bevordering en vooral de spreiding van het aandelenbezit door de invoering van een fiscale vrijstelling voor beleggers met een laag of middelgroot inkomen.  Een grotere fiscale rechtvaardigheid blijft een bestendige bekommernis. Op dit gebied moet de aandacht vooral gaan naar de voortzetting van de geleidelijke ontkoppeling van de inkomsten van man en vrouw en naar de invoering van de Sociale Pedagogische Toelage.  De CVP legt er eveneens de nadruk op dat zij die gehuwd zijn fiscaal niet strenger mogen behandeld worden dan zij die samenwonen zonder gehuwd te zijn.  Een fiscaal programma ten gunste van de ondernemingen.  Een hernieuwde bloei van de onderneming is een essentiële voorwaarde voor een betere tewerkstelling en voor nieuwe economische en sociale welvaart.  Het dynamisme en de zin voor initiatief van het bedrijfsleven dienen dan ook te worden aangewakkerd door aangepaste fiscale" maatregelen, die steunen op de volgende hoofdkenmerken:  - De verbetering van de financiële structuur van de ondernemingen door middel van nieuwe impulsen aan de vorming van eigen middelen en risicodragend kapitaal. Dat impliceert:  - de bestendiging en de verdere uitbouw van de fiscale vrijstelling voor dividenden uitgekeerd aan nieuwe aandelen.  - de invoering van een aangepaste fiscale regeling ter bevordering van de beleggingen in aandelen of deelbewijzen van vennootschappen.  - het uitwerken van een formule ter bevordering van de eigen middelen in eenmanszaken.  De gelijkheid van de concurrentievoorwaarden is van essentiële betekenis voor de rentabiliteit en de verdere ontwikkeling van de levenskrachtige ondernemingen. In dit opzicht is een juiste inning van de belastingen belangrijk alsook een versnelde harmonisatie inzake fiscale wetgeving in de E.E.G.  De beheersing van de kostenevolutie in het bedrijfsleven vergt een daadwerkelijke vereenvoudiging van de administratieve rompslomp van fiscale aard. Speciale aandacht moet op dit punt gaan naar de K.M.O., onder meer door de oprichting van erkende fiscale secretariaten naar het model van de sociale secretariaten voor werkgevers.  De verdere aanmoediging van de bedrijfsinvesteringen is een allereerste noodzaak waaraan moet worden tegemoetgekomen door de volledige en definitieve afschaffing van de 5% B.T.W. die thans nog drukt op ongeveer 60% van het investeringspakket.  Nieuwe en bijkomende stimuleringsmaatregelen vergen een eenvoudige toepassing en een werkingsduur die een oordeelkundige planning mogelijk maakt.  Een fiscale inspanning voor de K.M.O.  De verdere ontwikkeling van de K.M.O. moet worden geruggensteund door een aantal specifieke maatregelen, onder meer:  - de bevordering van de toegang tot de Europese markt door een speciale inspanning in Europees verband met het oog op een snelle opruiming van een aantal fiscale en administratieve hinderpalen aan de intragrenzen.  - de versoepeling van de belastingverhogingen die bij niet-voorafbetaling verschuldigd zijn door natuurlijke personen met een bescheiden inkomen.  - de invoering, in het kader van de herziening van het sociaal statuut van de zelfstandigen, van een zgn. Oude dag reserve d.w.z. een regeling die stortingen voor de vorming van een aanvullend pensioen fiscaal op voet van gelijkheid plaatst met de bijdragen van werknemers.  Strijd tegen de fiscale en sociale fraude.  Fiscale rechtvaardigheid impliceert dat een ieder tot de lasten van de gemeenschap bijdraagt in verhouding tot zijn inkomen en vermogen. Een juistere heffing van de belasting is een essentiële voorwaarde voor het tot stand brengen van een effectieve gelijkheid. De strijd tegen fiscale en sociale fraude moet dan ook intensief worden voortgezet.  De middelen daartoe bestaan in de regel niet in het invoeren van nieuwe formaliteiten, maar wel in een betere organisatie en een geleidelijke herstructurering van de fiscale administraties, in de uitvoering van doeltreffende controleprogramma's en in een beter gebruik van de gegevens die voor de heffing van de verschillende belastingen beschikbaar zijn.  Die actie moet worden geschraagd door de invoering van een wettelijk statuut voor accountants en belastingconsulenten, dat naast de officiële erkenning en bescherming van die beroepen, regelen geeft op het gebied van de beroepsbekwaamheid en aan de betrokkenen een reële persoonlijke aansprakelijkheid oplegt.  Het spreekt vanzelf dat de belastingsheffing op zodanige wijze moet worden opgevat dat de rechtszekerheid van de belastingplichtige in alle omstandigheden ten volle wordt verzekerd.  Afremming van de uitgaven.  In de loop van de volgende jaren zal men de inspanningen op het vlak van de afremming van de uitgaven voortzetten. Hierbij gelden de volgende regels:  - de jaarlijkse stijging van de lopende overheidsuitgaven mag niet groter zijn dan de vermoedelijke groei van het B.N.P..  - voor een aantal uitgaven wordt de nullijn toegepast, d.i. het constant houden van de reële uitgaven.  - voor andere uitgaven die sociaal of economisch prioritair worden geacht zal het groeiritme hoger mogen zijn dan de B.N.P.-norm.  - de strijd tegen de misbruiken en verspillingen moet systematisch worden voortgezet.  - de bestaande uitgaven en hun doelstellingen moeten geregeld worden onderzocht en desgevallend omgebogen in het licht van de gewijzigde socio-economische omstandigheden.  - nieuwe initiatieven moeten kritisch worden beoordeeld steunende op nauwkeurige kostenramingen, kostenbaten analyses en het onderzoek naar alternatieve oplossingen.  - de kapitaaluitgaven moeten beantwoorden aan duidelijke economische en sociale prioriteiten. Zij moeten gericht worden op sectoren die de kwalitatieve groei, waarvan sprake in het hoofdstuk tewerkstellingsbeleid, in de hand werken. Meer bepaald zal de aandacht gaan naar de sociale infrastructuur, de verdere uitbouw van de havens, de ontsluiting van achtergelegen gebieden, de milieubeveiliging en de hinderbestrijding.  - de openbare investeringen moeten de ontwikkeling van nieuwe technologieën doelbewust in de hand werken.  - de administratieve procedures zullen worden vereenvoudigd opdat het investeringsprogramma waartoe beslist werd volledig zou worden uitgevoerd.  - zonder het nut van de openbare investeringen in twijfel te trekken moet in de loop van de volgende jaren worden nagegaan in welke mate fiscale ontheffingen niet boven een verdere stijging van de investeringsinspanning te verkiezen zijn.  Verbetering van het beheer van de Staat.  Een ombuiging van de staatsuitgaven en de omvorming van de begroting tot een efficiënt beleidsinstrument, zijn slechts mogelijk op voorwaarde dat het beheer van de Staat wordt verbeterd.  Dit veronderstelt:  - de verdere herziening van onze begrotingsmethodes: hergroepering per beleidstak, programmalle over verschillende jaren, controle van de resultaten.  - dat meer aandacht zou worden besteed aan het nut en de productiviteit van openbare uitgaven, inzonderheid de consumptieve uitgaven en de overdrachten.  - het invoeren van een wettelijke verplichting om elk ontwerp of voorstel van wet vergezeld te doen gaan van een nota die, per voorgestelde maatregel, de budgettaire weerslag aanduidt voor de eerste driejaren van hun toepassing.  - het verdere herstel van de begrotingsverantwoordelijkheid van de ministers en een efficiëntere tussenkomst van het Parlement bij de controle op de uitvoering van de begrotingen o.m. door het ter beschikking stellen van het Parlement van experts inzake begrotings- en financiële aangelegenheden.  - een betere benutting van het Rekenhof om de controle op de openbare bestedingen te verscherpen. Het Rekenhof moet de respectieve begrotingsoverheden snel en efficiënt informeren over alle belangrijke feiten die het vaststelt in de uitvoering van zijn algemene controletaak.  - een efficiënter gebruik van het corps van inspecteurs van Financiën, zowel bij de opstelling, als de uitvoering van de controle van de begroting.  - een grotere aandacht voor de degelijkheid voor het beheer in de Rijksadministratie. Dit heeft op zijn beurt gevolgen inzake personeelsbeleid.  - de bestrijding van het procédé van de budgettering omdat het de begroting ondoorzichtig maakt en bijdraagt tot het opstapelen van verdoken tekorten.  - de opvoering van de rendabiliteit van de overheidsbedrijven en het bestrijden van financiële tekorten, tenzij deze zouden voortvloeien uit een absoluut prioritair geachte sociale keuze.  C. NAAR EEN BESTAANSZEKERHEID VOOR IEDEREEN.  De sociale zekerheid is een van de belangrijkste verworvenheden van onze welvaartsstaat. Doch als de sociale zekerheid haar doel, namelijk bestaanszekerheid waarborgen aan de ganse bevolking, ook morgen nog tot een goed einde wil brengen, moet zij worden hervormd op basis van een vernieuwde solidariteit en een grotere rechtvaardigheid.  Meer dan ooit moet de Sociale Zekerheid het Instrument bij uitstek zijn om de armoede uit te bannen en om aan de zwakste groepen van onze bevolking een degelijk bestaansminimum te verzekeren.  Zulke hervorming geschiedt niet van vandaag op morgen. Zij moet geleidelijk tot stand gebracht worden, in respect en in continuïteit met wat tot nog toe verworven werd.  Een versteviging van de solidariteit.  De sociale zekerheid moet streven naar een versteviging van de solidariteit tussen sterke en zwakke sectoren, en de lasten tussen kapitaal- en arbeidsintensieve ondernemingen beter spreiden.  Het huidig systeem begunstigt de ondernemingen en bedrijfstakken met een verhoudingsgewijs groot aantal bedienden en hoog bezoldigingspeil, alsook de ondernemingen waar de arbeid een gering aandeel vormt in de productiemiddelen, m.a.w. de kapitaalsintensieve ondernemingen.  Een juistere verdeling van de sociale lasten, zal onbetwistbaar een aanmoediging zijn van de tewerkstelling.  Een grotere rechtvaardigheid in de uitkeringen.  Een hervorming van de sociale zekerheid moet gericht zijn op een grotere doelmatigheid en rechtvaardigheid in de uitkeringen, waarbij de solidariteit tussen de welvarenden en diegenen die achtergebleven zijn moet worden verhoogd, en waar tevens sociale misbruiken worden geweerd.  Dringende noden eerst.  Zoals in het verleden moet het globaal sociaal beleid een zo volledig mogelijke sociale zekerheid kunnen bieden aan alle groepen van de bevolking. Daarom moeten in de eerste plaats de essentiële sociale verworvenheden beveiligd worden.  Maar meer dan in het verleden moet de sociale zekerheid gericht worden op een grotere doelmatigheid, zodat selectief en prioritair kan tegemoet gekomen worden aan de dringende noden van de meestbehoeftigen.  Daarom moeten in de eerste plaats de laagste uitkeringen en de bedragen van de gewaarborgde minima worden opgetrokken. De belofte van de vorige regering, om het bestaansminimum en het gewaarborgd inkomen voor bejaarden stapsgewijs te brengen naar 180.000 F per jaar voor een gezin en 140.000 F voor alleenstaanden moet gerealiseerd worden.  Wij moeten er echter zorg voor dragen dat er geen onevenwichtigheid komt tussen de gewaarborgde minima en het pensioen voor de zelfstandigen. De volgende regering moet zich daadwerkelijk inspannen om het sociaal statuut der zelfstandigen te saneren.  Naast het optrekken van de laagste uitkeringen en de gewaarborgde minima, dient grondig onderzocht in hoeverre een herverdeling kan plaatsvinden in de besteding van de sociale uitkeringen.  Speciale aandacht voor de mindervaliden.  De CVP bevestigt opnieuw haar speciale bekommernis voor de mindervaliden. De volgende regering dient onmiddellijk werk te maken van een aantal maatregelen die reeds in de wet van 5 augustus houdende economische en budgettaire hervormingen waren opgenomen, doch niet konden uitgevoerd worden.  Het gaat om volgende punten:  - de toegang tot de verschillende soorten voorzieningen vereenvoudigen door het invoeren van een enig dossier dat zou worden bijgehouden door een hiertoe erkende en door de mindervaliden vrij gekozen dienst.  - het verzekeren van een aangepast vervangingsinkomen aan de minder-validen die niet over een voldoend inkomen beschikken.  - een integratietegemoetkoming bedoelt om buitengewone kosten of buitengewone moeilijkheden op te vangen.  - maatregelen ten einde de tegemoetkomingen aan minder-validen te harmoniseren en te vereenvoudigen.  - het ministerieel comité aan te wijzen dat waakt over de coördinatie en de harmonisering van alle wettelijke initiatieven die betrekking hebben op de minder-validen.  Misbruiken tegengaan.  In diezelfde geest van solidariteit kadert ook de noodzaak een einde te stellen aan een aantal onverantwoorde cumuls van behoorlijke beroepsinkomens en sociale prestaties, in hoofde van dezelfde persoon.  Zulke maatregelen veronderstellen echter tegelijk een drastische aanpak van cumulaties op andere vlakken dan in de sociale sector. Hierbij denken wij natuurlijk aan de cumul van meerdere beroepsinkomens.  Meer rechtvaardigheid betekent tenslotte ook dat een aantal sociale misbruiken, dit wil zeggen het "profiteren" van sociale prestaties waarop men normaal gesproken geen recht zou mogen hebben, op besliste wijze worden aangepakt.  Vereenvoudiging  Een belangrijke factor voor de doelmatigheid van de sociale zekerheid is haar eenvoud, haar duidelijkheid en toegankelijkheid voor de burger.  Daarom is een vereenvoudiging van de sociale zekerheid het noodzakelijke sluitstuk van haar hervorming. Ze moet de administratieve bevoogding van de bevolking tegengaan.  Voor dit werk, dat op het geheel van de sociale zekerheid dient te slaan, moet voldoende tijd worden vrijgemaakt. Parlementsleden, sociale partners en deskundigen dienen bij de voorbereiding hiervan te worden betrokken.  D. EEN DYNAMISCHE, EFFICIENTE EN DEMOCRATISCHE ONDERNEMING.  De onderneming heeft een zeer belangrijke economische opdracht: zij produceert goederen en diensten om de behoeften 'm de maatschappij te bevredigen.  Zij heeft tevens een sociale dimensie: zij is een leef- en werkgemeenschap is verantwoordelijk voor de vergoeding van haar leden. De onderneming heeft tenslotte een maatschappelijke finaliteit: de welvaart en het welzijn van de gemeenschap hangen in grote mate van de werking van de ondernemingen af.  De CVP is van mening dat men geleidelijk en met soepelheid een aantal hervormingen moet doorvoeren, wil men de economische, sociale en maatschappelijke finaliteit van de onderneming bereiken. Ze gaat hierbij van de centrale gedachte uit dat het hoofdzakelijk op het vlak van de onderneming is dat de participatie van allen aan het economische leven moet worden gestreefd.  Verbeteringen inzake arbeidsvoorwaarden, informatie en vorming.  De CVP stelt voor dat in alle ondernemingen arbeidsvoorwaarden worden ingevoerd die de verantwoordelijkheidszin en de scheppingsdrang van alle ondernemingsleden tot ontplooiing brengen. Vooral de geest van samenwerking moet bevorderd worden door het invoeren van overleg, zowel formeel als informeel op alle niveaus in de onderneming.  De inspanningen ter verbetering van de informatie binnen de onderneming en naar buiten toe moeten worden voortgezet. Hierbij denkt de CVP in de eerste plaats aan de invoering van een sociaal jaarverslag dat wettelijk zou worden opgelegd in de ondernemingen met een ondernemingsraad.  De werknemers en werkgevers moeten beter tot het ondernemingsleven worden gevormd. Hiertoe moeten mensen die de ondernemingsrealiteit van nabij kennen bij het onderwijs betrokken worden.  Een nieuwe structuur voor de grote ondernemingen.  De structuren van de grote ondernemingen moeten hervormd worden. Wat de kleine en familiale ondernemingen betreft meent de CVP dat ze een eigen identiteit bezitten waardoor zij wezenlijk te onderscheiden zijn van de grote ondernemingen. De participatie moet in deze ondernemingen op passende wijze worden ingevoerd.  Om die reden slaan de voorstellen in verband met de nieuwe gezagsstructuur slechts op de grote onderneming:  - Er wordt een Directiecomité opgericht. Het neemt de dagelijkse leiding waar. In dit toporgaan van de onderneming moeten beslissingen snel en met soepelheid worden getroffen. Het beschikt dan ook over een grote zelfstandigheid. Het Directiecomité is verantwoording verschuldigd aan de Raad van Toezicht.  - Er komt in de plaats van de Raad van Beheer een Raad van Toezicht. Hij benoemt en sanctioneert de leden van het Directiecomité. Hij komt tussen bij de belangrijkste beslissingen in de onderneming.  - De ondernemingsraad blijft als orgaan van permanente dialoog tussen werknemers en directie behouden. Zijn werking en organisatie worden wettelijk zó geregeld dat voormelde dialoog in de hand wordt gewerkt.  - Er wordt een werknemersraad opgericht die uitsluitend bestaat uit vertegenwoordigers van de werknemers van de onderneming. De werknemersraad is het orgaan waarin de werknemers onder elkaar over de problemen van de onderneming beraadslagen.  - De Algemene Vergadering wordt omgezet in een Aandeelhoudersraad. Hij wordt samengesteld door de aandeelhouders en vormt de tegenhanger van de Werknemersraad.  - De kaderleden moeten in de overlegorganen van de onderneming vertegenwoordigd zijn.  - De syndicale afvaardiging blijft overeenkomstig de bestaande regeling behouden.  Voor wat de concrete uitwerking van deze voorstellen betreft, verwijst de CVP naar de Congresresoluties van "Voorspoed door Moed".  Financiële participatie.  Naast de democratisering van de ondernemingsstructuren moet in de loop van de volgende jaren ook geijverd worden voor de invoering van de financiële participatie van de werknemers. Bij de uitwerking van een definitief systeem zal rekening worden gehouden met de ervaring opgedaan in het buitenland.  I.I. DE C.V.P. EN DE STAATSHERVORMING. DE BEVEILIGING VAN DE INSTELLINGEN EN DE WAARDEN WAARAAN WIJ GEHECHT ZIJN.  A. DE CVP EN DE STAATSHERVORMING.  Een harmonieus samenleven van de gemeenschappen en de gewesten in het Belgisch staatsverband is maar mogelijk van het ogenblik af dat men de staat grondig hervormt. Naast een sterk en goed georganiseerd centraal gezag moet deze hervorming een autonoom kader scheppen, waarbinnen de gemeenschappen en gewesten, zowel wetgevend als uitvoerend, een beleid kunnen voeren dat aan hun eigen noden is aangepast.  Deze staatshervorming dient ook een ruimere en meer doeltreffende democratie, een grotere doorzichtigheid in de besluitvorming, evenals een vereenvoudiging van de instellingen op het oog te hebben.  Zowel op haar congres te Antwerpen in 1972 als op haar congres van Brugge in 1976 heeft de CVP een blauwdruk voor een dergelijke staatshervorming uitgewerkt. De grondprincipes ervan lagen mee aan de basis van het gemeenschapsakkoord. Bij het omzetten van dit akkoord in wetteksten is gebleken, dat deze hervorming in haar overgangsfase onmogelijk kon worden tot stand gebracht binnen de huidige grondwet en in respect voor de noodzakelijke evenwichtigheden. Bovendien zijn de basisprincipes van de CVP-blauwdruk onvoldoende uit de verf gekomen.  Daarom ook heeft de CVP alles in het werk gesteld om in een volgende legislatuur de gewenste staatshervorming, dank zij een herziening van de grondwet, globaal uit te voeren. In eerbied voor de geest van pacificatie en vertrekkende van het evenwicht van het gemeenschapsakkoord dient, op basis van de inmiddels opgedane ervaring en verworven inzichten, gestreefd naar een verbetering van dit akkoord.  Bij het uitwerken van dit gemeenschapsakkoord werd het immers duidelijk dat de vooropgestelde hervorming ingewikkeld was. Daarom zal de CVP nu streven naar een vereenvoudiging van de structuren met het oog op een samenhangend, doorzichtig en hanteerbaar geheel.  Ruime aandacht zal hierbij worden geschonken aan de coördinatie en de oplossing van de conflicten tussen de verschillende geledingen van de hervormde staat. Dat kan maar, mits o.m. een duidelijke afbakening en omschrijving van de bevoegdheden. Reële autonomie moet daarenboven gepaard gaan met reële verantwoordelijkheid, op de eerste plaats op het financiële vlak. De CVP staat dan ook sterk op een eigen fiscaliteit op elk niveau.  De CVP benadrukt nogmaals de noodzaak van een coördinerend beleidsniveau tussen de gemeente en het gewest, rekening houdend met de ervaring van de provincies.  De belangrijkste voorwaarde voor een werkzame staatshervorming is de reële pacificatie in en om Brussel. Ook hier heeft men aan de hand van de parlementaire werkzaamheden, evenals van de reacties op het terrein de ervaring kunnen opdoen, dat het gemeenschapsakkoord voor verbetering vatbaar is. De vooropgezette oplossing voor een harmonieuze samenleving de twee gemeenschappen binnen Brussel - met name de autonomie der gemeenschappen voor de persoonsgebonden aangelegenheden en het samen beheren op basis van gelijkwaardigheid voor de niet-persoonsgebonden aangelegenheden, moet consequent worden doorgetrokken zowel op het gewestelijk als op het gemeentelijk vlak. Dit is thans onvoldoende het geval, zeker op het gemeentelijk vlak.  De CVP is van oordeel dat vooraf, binnen het Brussels hoofdstedelijk gebied, tot fusie van gemeenten moet worden overgegaan, zoals in de rest van het land. De CVP eist tevens dat de taalwetgeving in Brussel volledig zou worden toegepast. De principes van de huidige taalwetgeving moeten ook gelden voor de Brusselse, gewestelijke administraties.  Er kan ook geen pacificatie komen zonder een onvoorwaardelijke erkenning en aanvaarding van het Nederlandstalige karakter van het Brusselse randgebied, dat integraal en exclusief onder de bevoegdheid van de Nederlandstalige gemeenschap en het Vlaamse gewest moet ressorteren. Elke maatregel die verdere verfransing in de hand werkt moet worden uitgesloten.  Een onderhandeling van gemeenschap tot gemeenschap is noodzakelijk om die hervorming te laten slagen. Bovendien moet die onderhandeling plaatsvinden onder serene en niet overhaaste voorwaarden, evenals met eerbied voor de parlementaire procedure. Daarbij moet de Regering uiteraard ook een actieve rol kunnen spelen.  B. MODERNE INSTELLINGEN.  De jongste gebeurtenissen hebben aangetoond dat een aantal politieke partijen niet veel geven om onze instellingen en meer bepaald om het Parlement.  De CVP wil dat het Parlement en de Regering voluit hun bevoegdheden kunnen uitoefenen en dal zij hun slagkracht herwinnen. Zij zijn d spil van de politieke besluitvorming: zo willen het de grondwet en onze democratische tradities.  Openheid en verdraagzaamheid zijn wezenlijke kenmerken van de CVP. Een samenleving die werkelijk in dienst van de mens staat dient eerbied op te brengen voor fundamentele waarden. De CVP vraagt eerbied voor het kind en het gezin, ze wil dat de gelijkheid tussen man en vrouw wordt erkend, dat de vrijheid van onderwijs reëel is en dat natuur en leefmilieu worden beschermd. Een edelmoedige maatschappij kan ook niet voorbijgaan aan de groeiende vereenzaming van de moderne mens: zowel jongeren als bejaarden.  Herwaardering van Parlement en Regering...  Zoals Leo TINDEMANS het in de Kamer van Volksvertegenwoordigers onomwonden verklaarde, schort er iets aan onze gevestigde besluitvorming. Wij willen dat het Parlement en de Regering voluit hun grondwettelijke en democratische bevoegdheden kunnen uitoefenen en dat zij hun slagkracht herwinnen.  We moeten de ontwikkeling tegengaan, waarbij de rol van regering en parlementen wordt uitgehold.  Wij pleiten daarom voor de consequente uitoefening van de verantwoordelijkheden door de instellingen en personen die daarvoor grondwettelijk en wettelijk aangeduid zijn.  Ons Parlement moet, stevig gegrondvest, met groot gezag en met grote onafhankelijkheid kunnen optreden.  - De invoering van het systeem van de "legislatuurregering" is dienaangaande van essentieel belang: het zou ruimte scheppen voor de parlementaire fracties en voor de parlementsleden.  - Het parlement zal intern, of in overleg met de regering, een aantal maatregelen treffen om zijn werking en zijn samenwerking met de regering te verbeteren: wijziging van het parlement, ruimere actie- en controlemiddelen...  Van de regering wordt verwacht dat zij de behoeder is van het "algemeen belang": zij heeft terzake een essentiële opdracht en verantwoordelijkheid. De CVP is trouw aan het overlegmodel; voorafgaande consultatie van alle betrokken groepen is een voorwaarde voor een evenwichtige beslissing. Maar een regering moet haar scheidsrechterlijke functie ten volle kunnen waarmaken.  De ervaringen in de voorbije jaren leren dat de regeringsleden hun verantwoordelijkheid moeten opnemen, om een stevige beleidsploeg te kunnen vormen.  ...en van het politiek fatsoen.  Maatregelen moeten getroffen worden om paal en perk te stellen aan de snel stijgende verkiezingsuitgaven. De wetsontwerpen inzake de ministeriële verantwoordelijkheid moeten aanvaard worden.  Geen gecentraliseerd België: autonomie van laag tot hoog.  Volgende beleidspunten zijn prioritair:  - De uitbouw van volwaardige intermediaire besturen, met zinvolle bevoegdheden en opdrachten, democratische instellingen en besluitvorming, en een logische geografische afbakening.  Tussen de gewesten en de gemeenten bestaat één bestuurslaag.  - Op haar niveau moeten organen samengesteld worden bestaande uit rechtstreeks verkozen mandatarissen. Zij worden zoals de gemeenteraadsleden verkozen voor een termijn van 6 jaar.  Om een zo groot mogelijke eigen verantwoordelijkheid voor het gevoerde beleid te bewerkstelligen zullen ze beschikken over een eigen verordenende bevoegdheid en over een eigen fiscaliteit zoals de gemeenten.  - de bevoegdheden van dit intermediair niveau zijn de verzameling van de activiteiten van de structuren die thans tussen het gewest en de gemeenten werkzaam zijn, te weten: de provincie, de federatie van gemeenten en de intercommunale verenigingen.  - De territoriale omschrijving van de tussenliggende bestuurslaag moet worden bepaald volgens de aard van de streek.  - Wat de gemeenten betreft, stellen we voor:  - Overheveling van bevoegdheden naar de gemeenten toe.  - Versoepeling van de voogdij over de vernieuwde gemeenten; verruiming van de middelen en actiemogelijkheden van de gemeenten.  Geen administratieve doolhof: een efficiënt vlot en nabij bestuur.  Het publieke leven en de administratie moeten op mensenmaat gesneden zijn. Dit kan en moet geschieden in overeenstemming met de principes van efficiënt bestuur.  Daarom zijn o.m. vereist:  - De diensten van de administratie moeten zoveel mogelijk gespreid worden om ze zo dicht mogelijk bij de burger te brengen.  - informatieverschaffing aan de bestuurder.  - Een rationeel gebruik van de moderne informaticatechnieken mits waarborgen voor de bescherming van het privé-leven.  - Modernisering en vereenvoudiging van de regeling voor administratieve geschillen.  - De burger moet beter beschermd worden tegen mogelijke administratieve willekeur en moet over een reëel en eenvoudig verhaalrecht beschikken.  Politieke participatie van allen.  Het beleid gaat eenieder aan, dus moet eenieder ze zijn zeg in hebben. Ook zo wordt de orthodoxe werking van onze instellingen gevrijwaard.  - Vlottere toegang tot het politieke leven, door de instelling van een aantal politieke onverenigbaarheden en de uitbreiding van het politiek verlof tot de publieke sector.  - Een goede informatiespreiding, door een gestructureerd en coherent mediabeleid, is de beste waarborg voor de democratie: dit vereist een objectieve berichtgeving op Radio en TV, en het behoud van een meervormige opiniepers.  C. REËLE KANSEN VOOR HET ONDERWIJS.  Uitvoering van de aangegane verbintenissen.  De CVP eist de stipte en volledige uitvoering van de aangegane verbintenissen inzake herziening van het Schoolpact. In dit verband zijn belangrijk:  - de toegang van het gesubsidieerd onderwijs tot de opgerichte Fondsen voor Scholenbouw na een overlegde en aan de lokale behoeften aangepaste rationalisering van de scholen.  - de organisatie van gemeenschappelijk leerlingenvervoer voor alle onderwijsnetten.  - de opname inde toelageregeling van het administratief personeel van het gesubsidieerd kleuter- en lager onderwijs en van de gesubsidieerde P.M.S.-centra en S.B.O.-diensten.  - de aanpassing van de wetgeving inzake terbeschikkingstelling en wederindienstneming der personeelsleden aan de behoeften van het schoolleven.  - de CVP blijft een bijzondere zorg vragen voor het Nederlandstalig onderwijs en de voorschoolse opvang te Brussel; de Brusselse gemeenten moeten hun verantwoordelijkheid terzake volledig opnemen. Wij blijven verder aandringen op de invoering of de verdere uitvoering van de specifieke maatregelen die reeds in ons programma van 1977 opgesomd werden.  - de verdere uitvoering van de wet op het buitengewoon onderwijs.  Waarborgen voor een vrije keuze.  De CVP is van mening dat het onderwijsbeleid in de eerste plaats gebaseerd moet zijn op de vrije keuze van de burgers.  Ouders, leerkrachten en leerlingen moeten daarom in alle netten op geëigende wijze betrokken worden bij het ontwerpen van het beleid en het leven van de scholen. Meer in het bijzonder:  - moet dringend een Nationale Onderwijsraad geïnstalleerd worden.  - moet de samenwerking tussen de scholen in een regio via schoolgemeenschappen bevorderd worden.  - moet het beheer van de Rijksscholen naar de scholen zelf en de scholengemeenschappen gedecentraliseerd worden.  Gelijke behandeling.  De CVP wil de gelijke behandeling van alle leerlingen, alle ouders, alle personeelsleden en alle scholen verder verwezenlijken.  Dit houdt o.m in:  - een oplossing voor het probleem van de internaatskosten in het gesubsidieerd onderwijs.  - gelijke rechten inzake vastheid van betrekking en sociaal statuut voor alle personeelsleden met eerbiediging van de specificiteit van elk onderwijsnet.  De beste kwaliteit.  De CVP is van oordeel dat het onderwijsbeleid gericht moet zijn op de kwaliteit van de pedagogisch-didactische activiteit en de samenwerking tussen de onderwijsnetten.  Daartoe zijn o.a. vereist: een betere opleiding en het verzekeren van een permanente vorming van de leerkrachten, meer bepaald door het oprichten van didactische en pedagogische centra en door het instellen van begeleidingsinstanties, met inbegrip van pedagogische adviseurs voor de onderscheiden schoolnetten. Bijzondere zorg moet besteed worden aan de opleiding en de begeleiding van kinderen met leermoeilijkheden.  Een doelmatig beleid.  De overheid en het departement van Nationale Opvoeding moeten de scholen steunen en begeleiden. Zij moeten vermijden de goede gang van zaken in het schoolleven te hinderen door inadequate administratieve regelingen.  Beslissingen moeten - na overleg met alle onderwijspartners - tijdig getroffen en meegedeeld worden. Het uitvaardigen van een groot aantal maatregelen juist vóór de aanvang van het schooljaar kan niet geduld worden.  De overheid moet zeker in deze crisistijd zorgen voor een doelmatige en zuinige aanwending van het grote onderwijsbudget. De noodzakelijk geachte bezuinigingen moeten op rechtvaardige wijze over de onderwijsnetten gespreid worden, zonder de kwaliteit van het onderwijs en de tewerkstelling - ook van het meesters-, vak- en dienstpersoneel - in het onderwijs te schaden. De aanwending van de staatsgelden moet in alle onderwijsnetten aan dezelfde criteria van controle onderworpen worden.  Een democratisch onderwijs.  De CVP meent dat in het kader van een democratisch onderwijs de volgende wijzigingen noodzakelijk zijn:  - de verlenging van de leerplicht tot 15 en 16 jaar moet onverwijld doorgevoerd worden in het kader van de geleidelijke verlenging van de leerplicht tot 18 jaar.  - een herziening van de normenschaal voor het kleuteronderwijs om van de klassen in dit onderwijs meer verantwoorde pedagogische gehelen te maken.  - een aanpassing van het stelsel der studietoelagen, om de onrechtvaardigheden van het huidige stelsel weg te werken.  - het scheppen van gelijke kansen voor jongens en meisjes om zich op een evenwaardige taak in de samenleving voor te bereiden.  - Hiertoe stelt de CVP voor een Commissie op te richten ter bevordering van de gelijke kansen tussen jongens en meisjes in het onderwijs.  - de modernisering van de leerplannen, die zowel gericht moeten zijn op een ruime menselijke en sociale vorming als op een aangepaste voorbereiding op het beroepsleven binnen de mogelijkheden van de arbeidsmarkt.  - nieuwe mogelijkheden voor volwassenen tot een onderwijs van de tweede kans, en tot permanente vorming en herscholing.  Hoger onderwijs: het groeiend onbegrip afbouwen.  Sinds enkele jaren is tussen universiteiten en overheid een groeiend wantrouwen waar te nemen.  Dit bemoeilijkt de uitwerking van een evenwichtig universitair beleid dat o.m. moet steunen op een ruime vrijheid en verantwoordelijkheid van de universiteiten zelf. Daarom wordt voorgesteld dat een breed gesprek zou plaats hebben over de finaliteit van de universiteiten en hun plaats in onze samenleving.  Anderzijds moeten een aantal technische dossiers onderzocht worden. Wij denken hierbij hoofdzakelijk aan de pensioenregeling, de academische graden, en de departementalisering.  De CVP vraagt de uitvoering van de wet van 7 juli 1970, inzake de algemene structuur van het Hoger Onderwijs; dit vereist o.m. de samenstelling en samen roeping van de voorziene Hoge Raden, wiens advies noodzakelijk is om de herstructureringsmaatregelen te nemen.  Ook zijn we van oordeel dat de verschillen, op sociaal vlak, tussen de studenten uit het universitair en deze uit het niet-universitair hoger onderwijs moeten weggewerkt worden.  Onderwijs: gemeenschapsgebonden.  De CVP is ervan overtuigd dat het onderwijs, als instrument van overdracht en nieuwe bloei van de cultuur, nauw verbonden is met de eigen aard en de ontplooiingskansen van de Vlaamse Gemeenschap. In een eerste fase moet daarom de bevoegdheid van de Vlaamse Gemeenschap over het universitair onderwijs integraal erkend en geconcretiseerd worden.  D. HET GEZIN ALS KERN VAN ONZE SAMENLEVING.  De drie grote principes die voor de CVP de basis vormen van het gezinsbeleid zijn:  - de eerbied voor het leven.  - het gezin als kern van onze samenleving.  - het gezin als geëigend milieu voor de opvoeding van de kinderen.  De eerbied voor het leven.  Het is onze plicht de wettelijke bescherming van het menselijk leven, met inbegrip van het leven van het verwekte maar nog niet geboren kind te verzekeren.  Daarnaast is het echter ook onze taak alle mogelijke middelen aan te wenden om een klimaat te scheppen waarin elk kind gewenst en aanvaard is  Het gezin als kern van onze samenleving.  Het gezin is en blijft de kern van onze samenleving, waar alle gezinsleden zich met gelijke kansen moeten kunnen ontplooien.  Man en vrouw moeten samen, in gemeenschappelijk overleg, en op voet van gelijkwaardigheid de uitbouw van hun gezin kunnen bepalen. Deze gezamenlijke opdracht is de belangrijkste bron voor de wederzijdse verrijking van beide partners.  Het gezinsbeleid moet erop gericht zijn, man en vrouw op deze taak voor te bereiden en te begeleiden. Hiertoe dient gedacht aan:  - de opvoering van de inspanning ter voorbereiding van adolescenten op relatievorming, huwelijk en gezinsleven.  - een gezinsgerichte opvoeding en vorming tot relatiebekwaamheid van de jongeren in het onderwijs.  - het activeren van de dienstverlening aan huwelijken en gezinnen in moeilijkheden o.a.:  - via inspanningen die erop gericht zijn bij de betrokkenen de drempelvrees weg te werken die hen belet op de bestaande diensten een beroep te doen.  - via een verbetering van deze dienstverlening, die afgestemd moet zijn op de werkelijke behoeften van gezinnen en alleenstaanden.  Het gezin als geëigend milieu voor de opvoeding van de kinderen.  Het gezin is de meest centrale plaats voor de opvoeding van het kind. Deze opvoeding behelst zowel het materieel en moreel welzijn van het kind, als zijn affectieve en relationele ontwikkeling.  Dit veronderstelt een positieve benadering van verantwoord en bewust ouderschap.  In het gezin staan man en vrouw samen in voor de opvoeding van de kinderen. Dit mag de vrije keuze tussen beroepsarbeid en thuisarbeid niet in de weg staan.  Hiertoe komen volgende maatregelen in aanmerking:  - de invoering van de sociaal-pedagogische toelage voorzien in de wet van 5 januari 1976.  - soepele voorwaarden inzake werkonderbreking voor het opvoeden van kleine kinderen.  - waarborgen voor een degelijke herinschakeling in het arbeidsproces voor de ouder die het werk heeft onderbroken voor de opvoeding van de kinderen.  - mogelijkheid tot afwezigheid van het werk met behoud van het normaal loon, ingeval van ziekte van een gezinslid.  - arbeidsduurvermindering per dag.  - een reglementering voor parttime werk.  - bevordering van de glijdende werktijden.  - openstellen van een brede waaier van kinderopvangmogelijkheden die beantwoorden aan de behoeften van de gezinnen en waarin een gezinssfeer nagestreefd wordt: kinderkribben, minikribben, onthaalgezinnen.  Man en vrouw: gelijke kansen.  Man en vrouw moeten de kans krijgen om in het familiaal, professioneel en sociaal leven dezelfde taken te vervullen.  Daarom wil de CVP dat de inspanningen om de vrouw in alle aspecten van het sociale leven op voet van gelijkheid te behandelen, verder gezet worden en dat iedere vorm van discriminatie op grond van het geslacht, zowel in de wetten als in de dagelijkse werkelijkheid ongedaan zou worden gemaakt.  De CVP stelt volgende punten voorop:  - het principe van gelijk loon voor gelijkwaardig werk dient nauwkeurig in de praktijk te worden toegepast.  - de wet op de gelijke behandeling van mannen en vrouwen ten aanzien van de arbeidsvoorwaarden, de toegang tot het arbeidsproces, de promotiekansen en ten aanzien van de toegang tot een zelfstandig beroep dient onmiddellijk te worden uitgevoerd.  - de nog bestaande verschillen in de sociale zekerheid moeten verdwijnen. De CVP wil zo spoedig mogelijk een nieuwe definitie van het begrip "gezinshoofd", waarbij de gelijke behandeling van man en vrouw wordt gerespecteerd.  - het onderwijs moet beter worden afgestemd op de voorbereiding van jongens en meisjes op een evenwaardige taak in de samenleving. De mogelijkheid van coëducatie moet ernstig worden bestudeerd.  - het erfrecht van de langstlevende echtgeno(o)t(e) moet dringend worden geregeld.  E. GEZONDHEIDSBELEID.  Gezondheid is een fundamenteel element van het welzijn. Voor de CVP is de volksgezondheid dan ook één van de belangrijkste beleidssectoren.  De mensen moeten dichter bij het gezondheidsbeleid worden betrokken. Elk individu kan immers zelf zeer veel doen aan zijn eigen gezondheid en aan die van zijn medemensen. Vanwege de overheid veronderstelt dit een mime en voortdurende voorlichting.  Uiteraard kan in deze sector niet alles door opvoeding en preventieve acties worden geregeld. De overheid zal er moeten voorzorgen, dat een ruime organisatie van zorgenverstrekkingen in stand wordt gehouden op de verschillende noodzakelijke niveaus. Hierbij moeten zowel de thuisverzorging als de meestgespecialiseerde instellingen in voldoende mate aanwezig zijn.  Zowel in de sector van de verzorgingsinstellingen als in deze van welzijnszorg en de sociale dienstverlening, moet de burger een dienstaanbod krijgen, waarin liet privé-initiatief evenveel en gelijkwaardige kansen krijgt als het openbaar initiatief.  Een kwaliteitsverzorging.  Een kwaliteitsverzorging, die openstaat voor heel de bevolking, en dit binnen financieel aanvaardbare perken zowel voor de patiënt als voor de hele gemeenschap, blijft onze hoofdbekommernis. Om dit doel te verwezenlijken zijn wij vast van plan om van volgende actiepunten degelijk werk te maken:  - gezondheidsvoorlichting en veiligheid van de consument.  - meer aandacht op gezondheidsopvoeding.  - efficiënte preventieve gezondheidszorg.  - doeltreffende organisatie en planning van de gezondheidszorgvoorzieningen.  - toegankelijkheid van de gezondheidszorg verbeteren door klare structurering.  - prioritaire uitbouw van eerste-lijnsgezondheidszorg en herwaardering van de huisarts.  - een samenhangend en gecoördineerd bejaardenbeleid met o.m. de uitvoering van artikel 5 van de wet van 27 juni 1978 die een betere en meer gecoördineerde organisatie van de thuisverzorging mogelijk maakt en volwaardige werkingsmogelijkheden voor de diensten die de bejaardenhulp verzekeren.  - coördinatie op het vlak van de sociale dienstverlening.  - inspraak van de bevolking bij de beslissingen met betrekking tot het gezondheidsbeleid.  Binnen financieel aanvaardbare perken.  Het bieden van een kwaliteitsverzorging binnen financieel aanvaardbare perken, veronderstelt eveneens dat wij de te snelle stijging van een aantal uitgaven in toom houden door o.m.:  - beheersing van het aantal ziekenhuisbedden.  - beheersing van de ligdagprijs.  - afremming van medisch-technische prestaties.  - strikte planning en controle van de zware medische apparatuur.  - strak prijzenbeleid in de farmaceutische sector.  - verbieden van uitdagende geneesmiddelenreclame.  Het gesprek omtrent de hervorming van de ziekte- en invaliditeitsverzekering, op basis van het rapport van de Koninklijke Commissaris moet worden voortgezet.  F. VERGETEN GROEPEN. De armoede uitbannen.  In onze stad, ons dorp, leven mensen die omwille van hun kleur, hun verleden, hun handicap, hun tekortkomingen, hun "anderszijn", niet opgenomen worden in het grote "gezinsleven" van onze samenleving.  De eerste vereiste om deze mensen in de mogelijkheid te stellen met ons mee te doen, is hen de nodige bestaanszekerheid verschaffen.  De sociale zekerheid moet erop gericht zijn de armoede uit te bannen, ook voor hen.  Integratie van de samenleving.  Materiële hulpverlening is echter niet genoeg. De tweede en wellicht belangrijkste taak van deze vergeten groepen moeten opnemen, is een antwoord bieden op hun eenzaamheid.  Daarom moet er een stimulering komen van het buurtwerk.  Een sociaal wijkbureau, met een sociale verpleger of -ster, een animator e.a. moet materieel de kansen krijgen om de betrokkenheid van de mensen tegenover elkaar nieuw leven in te blazen.  Hoewel hier voor de openbare centra voor maatschappelijk welzijn een belangrijke taak is weggelegd, willen wij er op wijzen dat wij in en rond onze bewegingen tal van dienstverlenende centra hebben waar vele vrijwilligers zich onbaatzuchtig inzetten voor deze vergeten groepen.  De waarde van het vrij initiatief en het vrijwilligerswerk moet zowel door onze morele als door onze financiële steun worden bevestigd.  Gastarbeiders.  De CVP vraagt:  - de verbetering van de politiek integratie van de vreemdelingen hoofdzakelijk op gemeentelijk vlak.  - de goedkeuring door de Senaat van het wetsontwerp betreffende de toegang tot het grondgebied, het verblijf, de vestiging en de verwijdering van vreemdelingen.  - de goedkeuring van het wetsontwerp over de naturalisatie.  Opruiming van de sociale gevolgen van de naoorlogse repressie.  De CVP wil dat de asociale gevolgen van de repressie-wetgeving zo snel mogelijk zouden opgeheven worden. Ook de humanitaire traditie van de amnestie moet worden voortgezet.  G. HET RECHT DICHTER BIJ DE MENS.  Iedereen komt vrijwel dagelijks in contact met het recht en af en toe in contact met de rechtbanken. De overheid moet daarom bij voorrang aandacht schenken aan de volgende problemen die in dit verband rijzen.  Informatie over rechten en plichten.  Elke burger wordt verondersteld de wet te kennen en toch schiet de concrete informatie over de duizenden wetten, koninklijke besluiten en reglementen die jaarlijks worden uitgevaardigd tekort.  De bundeling, samenvatting, de beschikbaarheid en de verspreiding van deze teksten via de media moet worden verbeterd. De taal van de wetgeving en ook de wetgeving zelf, moeten worden vereenvoudigd. In het onderwijs meettijd worden ingeruimd voor informatie over de elementaire rechten en plichten.  Een juridische bijstand voor iedereen.  De juridische bijstand moet anders worden georganiseerd en gefinancierd.  De eerstelijnshulp moet worden uitgebouwd. Dit vergt een bundeling van de initiatieven van de OCMW's, van de Bureaus voor Consultatie en Verdediging bij de Balies, van de adviescentra voor jongeren, van de Wetswinkels, enz... De bedoeling is om tegen de geringst mogelijke kost de volledigst mogelijke informatie te verschaffen over de wijze waarop bepaalde rechten kunnen worden gevrijwaard of afgedwongen en bij wie moet worden aangeklopt voor een eventuele procesbijstand.  Ten behoeve van de advocaten die optreden in het kader van de rechtsbijstand moet van staatswege een vergoeding worden ingesteld.  Maatregelen moeten worden genomen om de kwaliteit en toegankelijkheid van de procesbijstand te verbeteren.  Betere organisatie van hoven en rechtbanken.  De achterstand die is ontstaan op de hoven en rechtbanken moet worden weggewerkt.  Daartoe moeten organisatorische maatregelen genomen worden zoals de uitbreiding van de bevoegdheid van sommige rechtbanken zoals de vrederechter, politierechter en moet, daar waar nodig, de personeelsformatie van de gerechten worden aangepast.  Een nieuw penitentiair beleid.  In de strafrechtelijke sfeer moet meer aandacht besteed worden aan "alternatieve maatregelen" die de rol van de vrijheidsberovende straf kunnen reduceren.  De maatschappelijke en economische reïntegratie van ex-gedetineerden moet verbeterd worden.  De procedure van voorwaardelijke invrijheidstelling moet tegemoet komen aan het rechtmatig verlangen van de gedetineerden om ingelicht te worden over het verloop ervan en over de motieven van de genomen beslissingen. De waarborg moet hun geboden worden dat hun problemen na een bij wet bepaalde tijdspanne zal besproken worden en dat zij in de gelegenheid zijn ook hun eigen zienswijze te laten kennen.  Spoedige behandeling van een aantal belangrijke onderwerpen.  Inzake huurovereenkomsten moet gestreefd worden naar meer contractuele vrijheid in het bepalen van de huursom, mits vrijwaring van de stabiliteit van huisvesting en moet een beter evenwicht tussen de verplichtingen van de huurder en de eigenaar tot stand gebracht worden.  De overlevende echtgenoot moet beter beschermd worden door de erkenning van zekere rechten in de nalatenschap van de vooroverledene. De toewijzing van de gezinswoning moet hem gewaarborgd worden.  De hervorming van de wetgeving inzake handelsvennootschappen moet worden doorgevoerd om de ondernemingen in staat te stellen vormen aan te nemen die beter aangepast zijn aan hun doelstellingen en aan hun omvang, die hen toelaten de organisatie van hun beheer te verbeteren en die tevens een betere informatie van werknemers en spaarders waarborgen.  Deze hervorming moet ook betrekking hebben op de structuurhervormingen die de participatie van de werknemers wettelijk regelen. De wijziging van het handelsvennootschapsrecht mag van dit laatste objectief niet losgekoppeld worden.  De snelle goedkeuring van een procedure van beheer met bijstand moet de in moeilijkheden verkerende ondernemingen, reddingskansen bieden. De overwogen maatregelen staan een termijn toe voor reorganisatie en verwezenlijking van een herstelplan, maar doen geen afbreuk aan de billijke rechten van de schuldeisers.  H. EEN MODERNE INFRASTRUCTUUR, EEN OPEN LEVENSKADER, EEN RUIM CULTUURBELEID.  We mogen de omgeving waarin we leven niet lijdzaam ondergaan; we moeten ze maken, alle dagen weer boetseren en herwerken tot een levenskader dat ons uitnodigt om goed en efficiënt te werken, om aangenaam te wonen, om rustig te kunnen ontspannen, en om volledig al onze talenten te kunnen ontplooien. De groei die we voorstaan, moet immers kwalitatief zijn!  We vragen daarom:  - een verdere ontwikkeling van een stevige infrastructuur in ons land.  - de uitbouw van een modem levenskader.  - een ruim cultuurbeleid.  Een stevige verkeersinfrastructuur, met volgende accenten:  Er moet een beleid van gemeenschappelijk vervoer bestaan, dat volkomen aan de behoeften van de bevolking beantwoordt en de laagste sociale kosten vergt. Veiligheid, vlotheid, regelmatigheid en comfort moeten het openbaar verkeer, vooral dan het pendelverkeer, kwalitatief verbeteren.  Het is noodzakelijk tot een goede coördinatie te komen van de investeringen in de vervoerinfrastructuren, met inachtneming van een bredere sociale context, van de kosten en de voordelen der verschillende vervoertakken.  De verdere aanleg en uitbouw van vervoerinfrastructuur moet geschieden in het raam van een oordeelkundige planning waarbij, naast zuivere economische factoren, sociale en ecologische overwegingen mede bepalend worden.  De CVP meent dat de politiek van veiligheid op de weg moet verder gezet worden. Actieve campagnes moeten gevoerd worden om de veiligheid op de weg van bestuurders, fietsers, voetgangers en kinderen te verhogen.  De gemeentebesturen moeten ertoe aangezet worden, daar waar het mogelijk is "woonerven" in te richten.  De uitbouw- en moderniseringswerken, zowel in de grote zeehavens als in de andere havens, moeten met kracht worden verder gezet. De Nationale Havencommissie moet een werkelijke overlegtaak vervullen, teneinde een georganiseerd en doelmatig zeehavenoverleg in ons land tot stand te brengen, en een eerlijke verstandhouding tussen de havens te verwezenlijken.  - De uitbouw van de nationale luchthaveninfrastructuur moet in de toekomst rekening houden met de wetenschappelijke studies die in dit verband werden verricht.  De nationale luchtvaartmaatschappij moet binnen de kortst mogelijke tijd haar financieel evenwicht bereiken.  In de groei naar de welzijnsmaatschappij vormt de verzorging en de ordening van onze leefruimte van historische uitdaging.  De groeiende vrije tijd biedt de mensen de noodzakelijke rustpunten en afwisseling met het soms zeer jachtig beroepsleven. Deze kan nog beter gewaardeerd worden wanneer de dagelijkse leefwereld in woning, wijk, dorp, stad, goed verzorgd en evenwichtig uitgebouwd wordt en wanneer hij een bevredigende organisatie van het gezins- en ontspanningsleven en van de cultuurbeleving toelaat.  - In stad en dorp moet de vlucht uit de kern afgeremd worden door het opnieuw tot leven brengen van het reeds geürbaniseerde gebied via een beleid van dorps- of stadskernvernieuwing, waar wonen, winkelen, cultuurleven en ontspanning een harmonisch geheel vormen. Bijzondere aandacht moet worden besteed aan de herwaardering en herbestemming van historische gebouwen voor sociaal-culturele doeleinden, sociale woningbouw, de kleinschalige culturele infrastructuur, enz.  - Het behoud van de waardevolle landschappen en groene ruimten, moet gewaarborgd worden.  - Op het platteland moet de open ruimte, waar zoveel aanspraak wordt op gemaakt, maximaal behouden worden door een actief beleid van landinrichting.  - Een realistisch huisvestingsbeleid, waardoor elk gezin een gezonde en comfortabele woning zou hebben, en over de vrije keuze zou beschikken om zich, binnen de perken van de ruimtelijke ordening en aan een sociaal verantwoorde prijs, in de stad of op het platteland te vestigen, is gewenst.  - Een sociaal grondbeleid is noodzakelijk om efficiënt aan ruimtelijke ordening te kunnen doen, de stijging van de grondprijzen te beperken, grondspeculatie uit te sluiten, en het aanbod van goed uitgeruste bouwgronden te verhogen.  - Maatregelen ter bescherming van het milieu en ter bestrijding van de hinder dringen zich meer en meer op. Hierbij moet rekening worden gehouden met de economische wetmatigheden. Een aantal maatregelen moeten afvalverwerkende en recyclerende bedrijven opgericht worden. Er moet spoedig een wet komen die de normen en de verantwoordelijkheden van de vervuiling vastlegt. Door de overheid dient tenslotte een planning te worden opgemaakt, met de vereisten van het behoud van de natuur en van het leefmilieu.  Enkele krachtlijnen moeten ons cultuurbeleid in de komende jaren schragen.  - Meer participatie in de bepaling van het cultuurbeleid door de oprichting van een Centrale Raad voor het Cultuurbeleid, die zou voorzien in Culturele planning, wetenschappelijk onderzoek, nationaal overleg en advies. Ook moet aandacht gaan naar vormen van lokaal overleg: b.v. wijk-, buurt- of dorpsraden.  - Verdere uitbreiding van het buurt- en opbouwwerk om betere kansen te geven aan het werk in kansarme situaties, en aan het algemeen volksontwikkelings- en vormingswerk.  - Het stelsel van de kredieturen moet uitgebreid en verbeterd worden. Aan de werkende jongeren dienen ruimere vormingskansen te worden gegeven. De prioriteit moet naar de jongeren tussen 15 en 18 jaar gaan.  - In het Jeugdbeleid moet verder gewerkt worden aan de decreten op het lokale en regionale jeugdwerk. In het kader van het "Jaar van het Kind" moet een samenhangend en globaal beleid voor het "Spelende Kind" gevoerd worden.  Een nieuwe reglementering moet uitgewerkt worden voor de vormen van jeugdwerk die specifiek afgestemd zijn op jonge werknemers en werklozen.  Tenslotte moet het jeugdwerk ruimer worden bekeken:  - de meerderjarigheid moet op 18 jaar worden gebracht; dit veronderstelt o.m. de aanpassing van tal van wetten en regelingen, o.m. de wet op de jeugdbescherming, het stelsel van tegemoetkomingen aan mindervaliden, enz....  - de jeugdbescherming moet meer uit de gerechtelijke sfeer gehaald worden: de nadruk moet veeleer liggen op de preventieve acties.  - dit veronderstelt opgedreven mogelijkheden van de jeugdbeschermingcomités en van de eerstelijnszorg in het algemeen;  - de aanpassing en uitbouw van het bibliotheekonderwijs.  - De culturele uitstraling van onze Gemeenschap in het buitenland vereist dat een Commissariaat voor de buitenlandse culturele samenwerking, beheerd door de Minister van Cultuur, wordt opgericht.  De culturele integratie met Nederland, door middel van een Taalunieverdrag, moet zo spoedig mogelijk afgerond worden.  ONS LAND IN EUROPA EN IN DE WERELD.  Omzeggens alle uitdagingen waarmee wij geconfronteerd worden (de economische crisis, de bevoorrading in grondstoffen, onze veiligheid), hebben wereldomspannende afmetingen. WIJ moeten ons daarom actief inzetten in het internationaal gebeuren.  Europa moet daarom intern zo stevig mogelijk worden uitgebouwd om zo krachtig mogelijk naar buiten te kunnen optreden.  A. EUROPA IN EEN STROOMVERSNELLING.  De CVP zet zich in voor de uitvoering van het Programma van de Europese Volkspartij (E.V.P.), dat wij aan de kiezer voorleggen bij de komende Europese Verkiezingen. De CVP bereidt deze verkiezingen met de grootste zorg voor, onder leiding van de voorzitter van de E.V.P., L TINDEMANS, en de bezieler van het EVP-programma, W. MARTENS. De verkiezingen moeten de aanloop zijn voor een democratische Europese Unie, die moet uitmonden in een Europese Federatie.  Onze politieke prioriteiten derhalve zijn:  - De Economische en Monetaire Unie, die een waarborg moet zijn voor een gemeenschappelijke politiek op economisch en monetair vlak (cfr. rapport-TINDEMANS). Wij verwelkomen dan ook de totstandkoming van een Europees Monetair Stelsel, dat moet leiden tot een zone van monetaire stabiliteit in Europa. De hinderpalen die de fusie van de negen nationale markten tot één markt nog in de weg staan, moeten ondertussen verder weggewerkt worden.  - De versterking van de cohesie van het beleid van de lidstaten in verschillende domeinen (industrieel beleid, regionaal beleid, energiebeleid, landbouwbeleid, strijd tegen de werkloosheid, sociaal beleid). Tevens moet gestreefd worden naar een harmonisatie van de fiscale en sociale wetgeving, om de concurrentievoorwaarden niet scheef te trekken. Dit is in het bijzonder belangrijk voor het landbouwbeleid.  - De uitbreiding van de Gemeenschap met Griekenland, Portugal en Spanje, voor een versterking van de politieke kracht van Europa: wel dienen de nodige maatregelen genomen om de economische, financiële problemen die er uit voortvloeien te overwinnen, en de institutionele structuur van de gemeenschap te verstevigen.  Een eigen Europees Maatschappijmodel.  Voor de Christen-democraten is Europa echter geen louter economisch georiënteerde onderneming, onder leiding van technocraten. Volle aandacht moet daarom gaan naar de uitbouw van een "Europa voor de mens" dat zich actief moet inlaten met:  - het sociaal beleid, met in de eerste plaats de oplossing van de tewerkstellingsproblemen, de problemen van de armen in onze samenleving, en de gelijke behandeling van mannen en vrouwen in het sociale zekerheidsstelsel.  - het familiaal beleid, door de uitwerking van sociale voorzieningen en regelingen die het samengaan van arbeids-, school- en gezinsleven op een meer soepele en bevredigende wijze mogelijk maken.  - het onderwijs, dat een Europese dimensie moet krijgen, dat de burgers van Europa dichter bij elkaar moet brengen.  - bij de verdere uitbouw van een Europees regionaal beleid, dat het regionaal beleid van de lidstaten aanvult, coördineert en stimuleert, wil de CVP aansturen op de ontwikkeling en erkenning van de gewesten.  - de mogelijkheid voor samenwerking in de culturele sector, zodat de Europese culturele veelzijdigheid tot meer onderlinge verrijking en tot een duidelijker samenhorigheidsgevoel zou leiden.  Maar evenzeer meent de CVP dat Europa zich voor al deze aangelegenheden nooit alleen kan inzetten: alles wat beter beslist, ten uitvoer gelegd en gecontroleerd kan worden op nationaal, regionaal en gemeentelijk vlak, dient op deze niveaus te worden geregeld.  B. INTERNATIONELE SOLIDARITEIT EN ECONOMISCHE RELANCE OP WERELDSCHAAL.  De wereldeconomie is in crisis. In de komende jaren zullen een aantal grote en vitale internationale debatten gevoerd worden, die een diepgaand antwoord moeten geven op de crisis: de grondstoffen; de energiebevoorrading; de investeringen; de monetaire orde; de dialoog tussen het Noorden en het Zuiden; de hernieuwing van de Lomé-conventie tussen de Europese Gemeenschap en de A.C.S.-ontwikkelingslanden. Het merendeel van deze debatten zal getekend zijn door de nieuwe machtsverhoudingen, die o.m. scherp tot uiting kwamen tijdens en na de oliecrisis; zij moeten daarom getekend zijn door een volwaardige participatie van de ontwikkelingslanden in de verwezenlijking van een nieuwe wereldordening.  Europa moet er met één stem, zijn visie, zijn rechtmatige belangen maar ook deze van de derde wereld, verdedigen. De nieuwe Lomé-overeenkomst zal model moeten staan voor een nieuw, volwaardig deelgenootschap van ontwikkelde en ontwikkelingslanden in een nieuwe Internationale Economische Orde.  Een belangrijke sleutel voor de relance van de wereldeconomie ligt in de Derde Wereld; hun intensere deelname in het economisch gebeuren, kan de wereldeconomie aanzwengelen en een conjunctuurherstel uitlokken. Dan kan een belangrijk antwoord gevonden worden voor de sociale onderontwikkeling van de massa's in de Derde Wereld, en van de werkloosheid bij ons. Daarom is het debat over de oplossing van de schuldenlast, over de technologieoverdracht, en over de internationale arbeidsverdeling van zo'n vitaal belang, en wijzen wij het protectionisme af.  C. DE UITDAGING VAN DE ONGERECHTIGHEID VAN DE ARMOEDE IN DE 3DE WERELD.  Voorrang voor de noden van de meest armen.  Het Belgisch en Europees ontwikkelingsbeleid moet meer selectief gericht zijn en zich in de eerste plaats toespitsen op de noden van de armste landen, op de behoeften van de brede massa's, en rekening houden met de noodzakelijke economische en sociale structuurwijzigingen in de ontwikkelingslanden.  Daarom moet ons land de nadruk leggen op projecten die de zelfontplooiing van de lokale gemeenschappen in de hand werken. Om dit beleid te kunnen waarmaken, moeten wij over soepele en aangepaste middelen beschikken.  De nood in Zaïre is groter dan ooit. Ten overstaan van deze problemen moet ons land optreden in het kader van een Internationaal sanerings- en ontwikkelingsplan, op voorwaarde dat de waarborgen voorhanden zijn dat de hulp voortdurend ten goede zal komen aan de brede massa's en dat een duurzame ombuiging van de beleidsstructuren effectief tot stand komt.  Instrumenten voor een goed ontwikkelingsbeleid.  Het Algemeen Bestuur voor Ontwikkelingssamenwerking moet een slagkrachtige administratie worden, waarbij de inzet van de Vlaamse deskundigheid beter aan bod komt; de aanwezigheid van de Vlaamse Gemeenschap, in A.B.O.S. en op het terrein in de Derde Wereld, moet zonder uitstel opgedreven worden tot het aandeel dat haar toekomt.  Een aantal culturele en persoonsgebonden aspecten van het ontwikkelingsbeleid (zoals de onderwijshulp, de ontwikkelingsgerichte research, het beurzenbeleid, het onthaal, de voorlichting en de sensibilisering van de publieke opinie, de medefinanciering en de samenwerking met de niet-gouvernementele organisaties) moeten tot de bevoegdheid van de Gemeenschappen behoren.  Het statuut van de ontwikkelingssamenwerkers moet aangepast worden; de samenwerking met de N.G.O. die in zeer intens contact staan met de noden ter plaatse, en het stelsel van de medefinanciering moet worden versterkt en verbeterd; aan het vrijwilligerswerk moet meer financiële steun en een beter sociaal statuut verzekerd worden.  De oprichting van een autonoom ontwikkelingsfonds, zoals het was voorzien in het destijds door de Senaatscommissie gestemde wetsontwerp, mag niet langer uitgesteld worden.  D. VEILIGHEID EN VREDE IN EUROPA EN IN DE WERELD.  Waarachtig ontspanningsbeleid.  Wij willen ijveren voor een voortzetting en een verdieping van het ontspanningsbeleid. Op langere termijn moet dit uitmonden in een collectief Europees veiligheidsmodel, dat de weg kan wijzen naar vrede op andere continenten.  Solidair in de N.A.V.O.  Onze militaire veiligheid vereist anderzijds de verdere militaire samenwerking met de U.S.A., in het kader van de N.A.V.O.- solidariteit.  Ons land zal zijn verplichtingen binnen de N.A.V.O. blijven eerbiedigen Een eigen Europese kernmacht moet afgewezen worden, maar dit betekent ook dat een aangehouden conventionele inspanning zal moeten geleverd worden.  Het merendeel van onze dienstplichtigen zal in België gelegerd worden in eenheden die regionaal georganiseerd zijn en die moeten instaan voor de veiligheid van de bevolking en van de operatie- en bewegingsvrijheid van de Belgische en geallieerde strijdkrachten; de vrijwilligers zullen veeleer de gevechtseenheden in Duitsland bevolken.  De U.N.O.: samenwerking op wereldvlak.  Ons land en Europa moeten er verder voor ijveren dat in de schoot van de U.N.O. een samenwerking groeit, die een vreedzamere en een rechtvaardigere nieuwe wereldorde kan uitbouwen en doen eerbiedigen.  Ontwapeningsinspanningen.  Het is voor de vrede in Europa en in de ganse wereld van vitaal belang dat wezenlijke vooruitgang geboekt wordt in de ontwapeningsonderhandelingen SALT en MBFRC. Bij dit laatste zijn we rechtstreeks betrokken en sturen we aan op wederzijdse, evenwichtige en gecontroleerde vermindering van wapens en strijdkrachten). Maatregelen moeten worden getroffen om het onderzoek voor bewapeningsdoeleinden af te bouwen, en om de wapenhandel en het wapentransport streng te controleren en te beperken.  Aan de overbewapening in de ontwikkelingslanden moet een einde gesteld worden, teneinde gelden vrij te maken voor vredes- en ontwikkelingsinitiatieven.  E. EEN DEMOCRATISCH EN SOCIAAL BELGISCH LEGER.  De CVP wil zich bijzonder inzetten voor een actief sociaal beleid. ten aanzien van de militaire gemeenschap in ons land en in de B.S.D., en voor een moderne en samenhangende organisatie van ons leger.  Ons leger: een afspiegeling van de natie.  - Een behoorlijk deel van de effectieven van het Belgisch leger moet blijven bestaan uit miliciens; in de mate van het mogelijke moeten die gestationeerd worden op het Belgisch grondgebied. Hun diensttijd moet herleid worden tot zes maanden in België. Er moet gestreefd worden naar één legerdienst per gezin. De miliciens moeten betere financiële tegenprestaties genieten voor hun geleverde dienst; hun diensttijd moet in aanmerking genomen worden als beroepsactiviteit voor de anciënniteit en voor de berekening van het pensioen.  - De functies moeten verder opengesteld worden voor vrouwen.  - De organisatie van een aantal aspecten in het militaire leven zoals tucht, uitoefening van politieke en syndicale rechten, huisvesting, jurisdictie kan zoveel mogelijk en rekening gehouden met de specifieke opdrachten van het leger, gebeuren volgens het patroon dat in de burgermaatschappij geldt.  - Voor een aantal specifieke sociale problemen moeten oplossingen uitgewerkt worden: het recht op hoger beroep bij ongewenste mutaties, het recht op ontslag, de op pensioenstelling op 51 jaar (voor sommige categorieën), de regeling van de overuren.  - Een verbetering van het statuut van de gewetensbezwaarden lijkt mogelijk, zonder dat tot een gelijkstelling met het statuut en de verplichtingen van de miliciens besloten wordt. De procedure kan ongetwijfeld merkelijk versoepeld worden en gemoderniseerd. De misbruiken moeten evenwel bestreden worden.  Bijzondere aandacht voor de Belgen in Duitsland.  De CVP vraagt bijzondere aandacht voor de meer dan 60.000 Belgen in de B.S.D. Zij zal er o.m. voor ijveren dat op sociaal vlak de nodige aandacht gaat naar enkele dringende en specifieke problemen in de B.S.D.: de werkloosheid van de gezinsleden van militairen; de aangepaste huisvesting van de militairen en hun gezinnen; maatregelen om hun culturele afzondering te doorbreken.  Verantwoordelijke uitgever Jan GUSEN, Tweekerkenstraat 41 -1040 Brussel.  FLYER  Zuiniger beheer van de Staat, minder belastingen.  Minder overheidsuitgaven maken meer belastingverlagingen mogelijk. Minder fiscale druk moedigt de koopkracht, arbeid en investeren aan en langs die weg, de tewerkstelling.  De lopende staatsuitgaven moeten derhalve de volgende jaren, zoals reeds voorzien voor 1979, globaal trager groeien dan de bestedingen van gezinnen en bedrijven. Sommige overheidsuitgaven zullen zelfs niet meer mogen toenemen. Verspillingen en misbruiken moeten worden uitgeschakeld.  Op deze wijze zal het mogelijk zijn een verhoging van de fiscale druk te vermijden. Daarom ook moet de strijd tegen de fiscale en sociale fraude worden voortgezet, niet door nieuwe formaliteiten maar door een betere organisatie van de diensten.  Fiscale discriminaties zullen worden afgeschaft. Zo moet die vrije keuze tussen beroepsarbeid en arbeid thuis mogelijk worden gemaakt. Bovendien mogen de gehuwden fiscaal niet benadeeld worden ten opzichte van degenen die samen wonen zonder gehuwd te zijn. Dit betekent dat de geleidelijke ontkoppeling van de inkomsten van man en vrouw zal worden voortgezet. Tegelijkertijd dienen gelijkwaardige maatregelen getroffen te worden voor gezinnen met één enkel beroepsinkomen en in het bijzonder voor de der die instaat voor de opvoeding van kleine kinderen.  Behoud van de sociale zekerheid.  De C.V.P. wil de essentiële sociale voorzieningen veilig doorheen de sis loodsen. Zolang de crisis aansleept moeten nieuwe sociale voordelen worden voorbehouden voor de minstbedeelden. Zo zal het bestaansminimum, het gewaarborgd inkomen voor bejaarden en de tegemoetkomingen voor minder-validen stapsgewijs gebracht worden op 180.000F per jaar voor een gezin 140.000 F voor alleenstaanden.  Discriminaties moeten worden uitgeschakeld. Zo zal een gelijke behandeling van mannen en vrouwen in het stelsel van sociale zekerheid worden doorgevoerd. Tevens, dient de sociale wetgeving verder te worden aangekort om werkonderbreking voor het opvoeden van kleine kinderen mogelijk naken met behoud van rechten op sociale uitkeringen.  De maatschappelijke zekerheid moet bovendien meer gericht worden op een sociaal doel bij uitstek, n.l. de tewerkstelling door de lasten te verlichten voor arbeidsintensieve bedrijven.  Participatie in het economisch leven.  Een land in crisis kan zich niet veroorloven dat sociale tegenstellingen ontaarden in waarachtige verdeeldheid en strijd.  Dit leidt alleen tot een verlamming van de economische krachten en tot meer werkloosheid. Samenhorigheid veronderstelt dat elkeen zich verantwoordelijk voelt voor de goede gang van zaken in het bedrijf en het land.  In de grote onderneming moet de afstand tussen leiding en werknemers overbrugd worden. De C.V.P. wil dan ook dat in deze ondernemingen alle belangrijke beslissingen genomen worden in organen waarin werknemers en kapitaalbezitters op basis van gelijkheid zetelen, en waarin de kaderleden eveneens vertegenwoordigd zijn.  V. De beste politiek voor ons land is de Europese politiek.  Ons land alleen kan de crisis niet overwinnen. De Europese gedachte is dan ook meer dan ooit actueel. De vaders van Europa waren Christen-democraten en in de lijn van die grote traditie zijn L. TINDEMANS en W. MARTENS ook nu de voortrekkers van de Europese Volkspartij. 1979 is een bijzonder belangrijk jaar. Op l januari treedt een stelsel in werking voor meer vastheid tussen de munten en op 10 juni wordt het Europees Parlement rechtstreeks gekozen.  800 miljoen mensen leven nog in een staat van absolute armoede. Er is geen groter morele plicht dan de levensstandaard van deze mensen te verhogen. Ondanks de economische crisis moet een krachtig beleid van ontwikkelingssamenwerking gevoerd worden, gericht op de basisbehoeften van de meest armen. Trouwens op de lange termijn zal meer welvaart in de Derde Wereld nieuwe afzetmogelijkheden openen voor onze nijverheid en tewerkstellingskansen in onze gewesten.  Samen vooruit.  Meer werk, minder belastingen, behoud van de sociale veiligheid en grote samenhorigheid zijn de pijlers waarop ons economisch en sociaal leven moeten steunen.  Wanneer in een volkspartij als de C.V.P. - waarin alle sociale groepen thuishoren - over deze beginselen eensgezindheid is ontstaan, is dit een goed teken voor een sociaal economisch akkoord in het land.  De C.V.P. is bezield door de wil om te slagen. De C.V.P. steunen betekent het begin van de weg bergop.  Omdat mensen belangrijk zijn.  Er is een uitweg, met de CVP.  In 1974 heeft de C.V.P. gezegd dat ons land niet voor een onweer maar voor een klimaatverandering stond. In 1978 moeten wij helaas vaststellen dat wij gelijk hebben gekregen.  Heromschakeling en vernieuwing zullen tijdens de volgende jaren aan de orde zijn zowel voor mensen als ondernemingen. Moed en volharding zullen in de regering nodig zijn om onze openbare financiën gezond te maken de en essentiële sociale voorzieningen te beveiligen. Veel zal dienen te veranderen om werk en welvaart te kunnen behouden en bevorderen.  De concurrentie van sommige jonge landen zal steeds harder worden. Nieuwe technieken in handel en nijverheid zullen arbeidsbesparingen doorvoeren. De daling van het aantal geboorten zal minder tewerkstelling in de woningbouw en in scholen tot gevolg hebben.  Werken.  Ons volk heeft echter in de loop van zijn geschiedenis nog grotere uitdagingen moeten beantwoorden. Wij zijn daar telkens opnieuw in geslaagd door onze werkkracht en onze samenhorigheid. De voorspoed zal weer ons merk zijn en niet van Staat en buitenland. Alleen de christen-democraten kunnen mensen verenigen in een partij die arbeid en solidariteit centraal stellen. Zij zijn dan ook het best in staat om de Vlaamse gemeenschap en ons land de weg bergop te wijzen.  De weg bergop.  De balans van de verwezenlijking van de Regering Tindemans II bewijst opnieuw dat de strijd niet hopeloos is. Op domeinen, die van levensbelang zijn voor onze toekomst, werd vooruitgang geboekt:  De stijging van de prijzen is nu trager dan in vrijwel alle andere landen van  De Europese Gemeenschap. Een frank bleef een frank; hij steeg zelfs in waarde t.o.v. de meeste andere munten. De begroting voor 1978 werd voor het eerst sinds 1945 uitgevoerd zoals zij was neergelegd, zonder nieuwe uitgaven.  De globale fiscale druk zal in 1979 voor het eerst sinds het begin van de economische crisis dalen.  Het aantal zelfstandigen is in 1977 voor het eerst sedert jaren gestegen; de  sterke aangroei van de werkloosheid kon in 1978 worden afgeremd. Maar er is meer nodig.  Een sociaal-economisch akkoord.  Het herstel van samenwerking en vertrouwen tussen alle groepen van de samenleving is een grondvoorwaarde voor het oplossen van de economische crisis. Het zou een weldaad zijn voor Vlaanderen en voor ons l mochten allen die verantwoordelijkheid dragen op sociaal-economisch gebied, tezamen met de overheid, een groot akkoord afsluiten om de problemen van morgen op te lossen.  Wanneer de toekomst voor elkeen op het spel staat moet het mogelijk zijn afstand te doen van kleine persoonlijke en groepsbelangen.  Voor de C.V.P. moet dit ruim sociaal-economisch akkoord volgende wetten bevatten:  I. Werk voor alle.  Onze eerste zorg blijft de tewerkstelling. Wat stellen wij voor?  1. Meer koopkracht door minder belastingen.  Het gezinsverbruik vormt 60 pet van het nationaal inkomen. Daarom is het belangrijk de koopkracht te behouden en te bevorderen.  Het beste middel hiertoe is het verder terugdringen van de prijsstijgingen. Maar er is meer nodig. Belastingverlagingen zullen het gezinsinkomen aanvullen en de koopkracht vergroten. De C.V.P. heeft reeds bewezen dat dit mogelijk is. Op de inkomens van 1978 zullen de gezinnen immers 7 miljard fr. minder belastingen betalen. Het tij is gekeerd. De C.V.P. heeft woord gehouden en zal deze nieuwe politiek krachtig doorzetten.  2. Levenskrachtige ondernemingen.  Een land kan niet voorspoedig zijn wanneer zijn ondernemingen niet kunnen sparen, investeren en nieuwe werkplaatsen scheppen. Het is in dit licht dat de C.V.P. pleit voor een herstel van de rendabiliteit van ons bedrijfsleven.  Alle nieuwe kostenverhogingen dienen dus in elk geval vermeden te worden. Integendeel, waar en wanneer het ook gaat, moeten kostenverlagingen doorgevoerd worden, niet zozeer door meer subsidies maar door meer lastenverlichtingen o.m. door:  - een vermindering van de sociale lasten voor de arbeidsintensieve sectoren en ondernemingen, vooral voor de K.M.O. Geheel het pakket van bijdragen voor het stelsel van sociale zekerheid - dat tot 400 miljard oploopt - moet zo herverdeeld worden dat het de tewerkstelling maximaal dient.  - de veralgemeende en definitieve afschaffing van de B.T.W. op investeringsgoederen, waardoor minstens 6 miljard fr. overgeheveld wordt van de Schatkist naar de investeringen.  - de bevordering van risicodragend kapitaal door het toekennen van een belastingaftrek bij de aankoop van aandelen ten voordele van beleggers met een laag en middelgroot inkomen.  - het uitwerken van een formule ter bevordering van de eigen middelen in eenmanszaken.  - het verder wegwerken van de fiscale discriminatie tussen de bedrijfsfinanciering door eigen middelen of door ontleend kapitaal.  Onze bedrijven hebben al evenzeer nieuwe afzetmogelijkheden nodig.  Overheidsinvesteringen (sociale woningbouw, waterzuiveringsinstallaties, openbaar vervoer enz.) zijn hiertoe een instrument bij uitstek. Op vier jaar tijd moet het bedrag ervan verdubbeld worden en opgetrokken tot 400 miljard frank.  De uitvoer naar nieuwe koopkrachtige markten buiten de Europese Gemeenschap moet meer aangemoedigd worden. Wij moeten daar een echte doorbraak kunnen tot stand brengen door een betere aanwending van de steun aan de uitvoer.  De administratieve rompslomp werkt even ontmoedigend voor de ondernemer als een gebrek aan voldoende rendabiliteit. Alle overheidsinstellingen zullen een vereenvoudigingscampagne voor alle bestaande formaliteiten inzetten. Honderden nutteloze reglementeringen voor particulieren en bedrijven zouden zelfs kunnen afgeschaft worden. Elk jaar zal een verslag uitgegeven worden over de strijd tegen de administratieve wanorde. Meer in het bijzonder voor de bedrijven zullen drastische beleidswijzigingen moeten doorgevoerd worden bijv. minder prijs- en meer mededingingsbeleid.  Wetenschap en techniek moeten nieuwe producten kunnen voortbrengen. Onze concurrentiekracht hangt immers niet alleen af van het prijspeil maar ook van de kwaliteit van onze producten. Op twee gebieden zijn acties mogelijk.  - de overdracht van resultaten van wetenschappelijk onderzoek tussen universiteiten en het bedrijfsleven moet vlotter kunnen verlopen. De 43 miljard fr. die door de Staat voor wetenschapsbeleid uitgetrokken worden moet een hoger economisch rendement krijgen.  - de overheidsbestellingen moeten het mogelijk maken nieuwe technologie tot ontwikkeling te brengen.  Specifieke maatregelen dringen zich op voor de K.M.O. en de land- en tuinbouw.  De benutting van de kansen geboden aan alle bedrijven dooi programma kan voor de K.M.O. pas volledig zijn wanneer een aantal zekerheden worden weggenomen o.m. door:  - een aangepast statuut voor de eenmanszaak.  - een beveiliging van het familiepatrimonium tegen bedrijfsrisico's en overdracht van de onderneming.  - een grote rechtszekerheid bij bedrijfsbeleid- en sluiting.  - de oprichting van een aangepaste financiële instelling met het oog op financiering door risicodragend kapitaal.  Ook voor de land- en tuinbouw is een relanceplan dringend noodzakelijk. De tewerkstelling kan bevorderd worden door de uitbouw van het landbouwinvesteringsfonds, vooral ten gunste van jonge boeren en tuinders door een dynamisch afzetbeleid op de binnen- en buitenlandse markt.  3. Herwaarderen van arbeid en sparen.  De toekomst van onze ondernemingen hangt hoofdzakelijk af van mensen die er werken.  Veiligheid en gezondheid moeten in onze bedrijven verder bevorderd worden.  De arbeidsinspanning mag fiscaal niet langer bestraft worden. De inkomstenbelastingen dienen hiertoe verlaagd te worden o.m. door de indexatie van de belastingsschalen.  Bovendien moet de handenarbeid geherwaardeerd worden en gestimuleerd, in het bijzonder in beroepen en ambachten waar nog rijke toekomstmogelijkheden zijn.  De vrucht van de arbeid, het sparen verdient bescherming. Dit geldt zowel voor diegene die sparen voor het bezit van een woning als voor bergers in risicodragende waarden.  4. Verdelen van het werk.  Mensen en ondernemingen zullen het moeten doen. Van hen zal de duurzame tewerkstelling afhangen. Dit alles is echter een werk van lange adem. In afwachting dat deze nieuwe politiek resultaten afwerpt moeten andere maatregelen met onmiddellijke weerslag genomen worden om lasten van de werkloosheid te verlichten en te verdelen door o.m.:  - programma van herscholing en bijscholing vooral in streken met sectoren in structurele moeilijkheden.  - een geleidelijke vermindering van de arbeidsduur per dag, rekening houdend met de mogelijkheden van sector en economie en met de internationale concurrentieverhoudingen.  - bestrijding van overdreven vormen van cumul, van het systematisch aanpassen van overuren en van sluikwerk.  - een bevorderen van deeltijdse taken en glijdende werktijden.  - een soepele, geleidelijke overgang naar de pensioenleeftijd.  - een omvormen van het bijzonder tijdelijk kader tot een volwaardige de arbeidscircuit, vnl. voor de langdurige werklozen.  - grotere eenvormigheid tussen de verschillende vormen van tijdelijke tewerkstelling van werklozen.  XXX
