1. EFEKTIVNÍ STÁT
Náš stát budeme řídit s péčí řádného hospodáře.
Efektivně.
Zavedeme ověřené postupy z podnikání.
Centrální nákup,
koncentraci majetku státu na jedno místo,
centralizaci IT
a digitalizaci.
Najdeme úspory ve všech oblastech fungování státu.
Začneme tím nejdůležitějším.
Přijímáním zákonů o fungování Parlamentu České republiky.
Zavedeme klouzavý mandát.
Poslanec, který se stane členem vlády, musí místo přenechat náhradníkovi a věnovat se řízení svého resortu.
Navrhneme úpravu volebního systému do Senátu.
Z dnešního dvoukolového uděláme jednokolový:
jednoduše vyhrává ten kandidát, který získá nejvyšší počet hlasů hned v prvním kole.
Stát ušetří náklady za 2. kolo a také se zvýší volební účast.
Prosadíme změnu jednacího řádu sněmovny podle vzoru Německa, aby se zjednodušil a urychlil proces přijímání zákonů.
Zrušíme zvyk sněmovny zahodit po volbách všechny smysluplné návrhy zákonů.
Zákony, které skončí ve sněmovně před volbami, např. ve 2. čtení, by měla nová sněmovna převzít, pokud se na tom poslanci domluví, pokračovat v nich a dopracovat je ke schválení.
Pokud se budeme podílet na vládě, budeme průběžně jednat s opozičními stranami.
Nebudeme a priori odmítat návrhy zákonů opozice,
vždy je posoudíme a budeme se jimi zabývat.
Totéž očekáváme od vládních stran, pokud budeme v opozici.
Navrhneme snížení rozpočtu sněmovny.
Ta by neměla být cestovní kanceláří, ale efektivním nástrojem pro přijímání zákonů.
Poslancům a senátorům Parlamentu České republiky navrhneme zrušit paušální náhrady.
Propláceny jim budou pouze prokázané a účelně vynaložené výdaje, které budou zveřejňovány na webu Parlamentu ČR.
Úpravou zákona oddělíme odvozování platů poslanců a senátorů od platů dalších ústavních činitelů, zejména soudců.
V návaznosti na to zmrazíme platy poslanců na celé volební období na současné výši.
Odpolitizujeme Legislativní radu vlády, ve které by měli působit výhradně odborníci.
Navrhneme zjednodušení Zákona o státní službě.
Státní služba musí být otevřená i odborníkům zvenku.
Je nutné, aby se dařilo získávat zkušené odborníky a pro to je třeba vytvořit podmínky, včetně platových, kde stát konkuruje privátnímu sektoru.
Záměry v oblasti řízení a fungování vlády ČR
Navrhneme změnu kompetenčního zákona s cílem odstranit rezortismus
a posílit kompetence a odpovědnosti jednotlivých ministrů.
Snížíme počet ministrů z 16 na 13.
Zrušíme funkci ministra pro vědu a výzkum a tuto agendu rozdělíme mezi školství a průmysl.
Zrušíme funkci ministra pro lidská práva, rovné příležitosti a legislativu a Legislativní radu vlády a veškerou agendu přesuneme pod ministerstvo spravedlnosti.
Spojíme ministerstvo životního prostředí s ministerstvem zemědělství, jejich agendy se v mnoha případech prolínají a dotýkají, to umožní operativnější fungování a rozhodování.
Snížíme počet pracovníků úřadu vlády a jeho rozpočet na polovinu.
Ministři budou efektivně pracovat.
Soustředí se hlavně na Českou republiku a podobně jako senátoři a poslanci si nebudou dělat ze svých postů cestovní kancelář.
Je daleko důležitější, aby byli v co nejužším kontaktu se starosty, hejtmany, živnostníky, podnikateli a samozřejmě s občany.
Ministři se zaměří na snižování nákladů,
budou minimalizovat externí služby
a využívat především vlastní kapacity.
Hlavním úkolem ministrů je efektivně a hospodárně řídit resort a
maximálně čerpat evropské peníze.
U měkkých programů s kofinancováním z českého rozpočtu pečlivě zvážíme nutnost a efektivitu těchto programů, a jejich nahrazení jinými.
Premiér bude ministry efektivně řídit, a to hlavně u záležitostí, kde dochází k překryvu agend tak,
aby na vládu přicházely zákony a opatření již předem dostatečně projednané a odsouhlasené jednotlivými resorty.
Navrhneme, aby Českou exportní banku, Exportní garanční a pojišťovací společnost a Českomoravskou záruční a rozvojovou banku převzal a efektivně řídilo ministerstvo financí.
Centrálně řízené agendy
IT autorita a digitalizace – zkoncentrujeme IT agendu pod jednu centrální autoritu na jedno místo.
Jen tak můžeme definovat základní standardy platné pro všechna ministerstva.
Provedeme centralizaci správy majetku státu včetně nákladů na provoz.
Zavedeme centrální nákup – tam, kde má smysl a přináší finanční efekt.
Sport bude nově řídit samostatná agentura.
Rozdělování prostředků na sport odpolitizujeme.
2. BOJ PROTI KORUPCI
Boj proti korupci a nehospodárnosti byl vždy naší hlavní prioritou.
Prosadíme zákon o whistleblowingu, který stávající sněmovna neprojednala.
Lidé mají právo vědět, jak stát nakládá s finančními prostředky a jak rozděluje vybrané daně.
Ty navíc musí být rozdělovány apoliticky.
Ministři po nástupu do vlády zveřejní všechny platné smlouvy na ministerstvu,
vyhodnotí jejich výhodnost
a veškeré nově uzavřené smlouvy neobchodního charakteru budou průběžně zveřejňovat na webu.
Totéž platí pro státní organizace jako je Česká pošta a všechny ostatní.
Minimalizujeme výběrová řízení bez uveřejnění
a nahradíme je v největší možné míře otevřenými výběrovými řízeními.
Budeme podporovat hospodárné veřejné zakázky,
férové a průhledné dotace,
rozvoj otevřených dat,
zlepšíme přístup občanů k informacím o hospodaření státu,
rozšíříme kontroly Nejvyššího kontrolního úřadu na Územně samosprávní celky a veřejně vlastněné obchodní společnosti,
budeme vyhodnocovat efektivitu veřejného zadávání ve zdravotnictví.
V oblasti financování sportu stát musí rozdělovat peníze apoliticky a dohnat dluh, který se v této oblasti táhne dlouhá léta.
Zejména investice do sportovní infrastruktury musí být přidělovány transparentně a podle jasně stanovených kritérií.
V oblasti justice novým zákonem zaručíme státním zástupcům nezávislost na politicích
a zavedeme specializovaný elitní útvar pro stíhání korupce a závažné hospodářské kriminality.
Upravíme exekuční řád tak, aby byl snadno srozumitelný
a exekuční řízení vedlo k efektivnímu vymáhání povinností, ne ožebračování chudých.
Nevzdáme boj proti korupci v policii
a napravíme škody, které napáchala policejní reorganizace.
Prosadíme přijetí zákona o soukromých bezpečnostních službách, aby takové služby mohly být poskytovány jen na základě souhlasu a pod kontrolou státní instituce.
Budeme přísně postihovat jejich zneužívání pro ilegální obstarávání informací, včetně informací z policejních databází a spisů.
3. eGOVERNMENT
Úroveň digitalizace služeb pro občany je aktuálně velmi nízká.
Uživatelská rozhraní webů veřejných služeb jsou složitá a u každého úřadu jiná.
eGovernment řeší řadu podpůrných projektů na pozadí, jako základní registry a certifikační autority, ale zapomíná na přívětivost a použitelnost pro uživatele – občany, podnikatele a další organizace.
Pro běžného občana je stále jednodušší dojít osobně na úřad, než se naučit pracovat se složitými formuláři na webu.
Dostaneme služby ke všem občanům, podnikatelům.
Do každého počítače.
Naší prioritou je budování služeb pro občany.
Vše, co se bude vytvářet, musí být odů vodněno přínosem pro ně.
Zjednodušíme administrativu, jak na straně samotných úřadů – čímž získáme úspory, tak i pro občany, aby nemuseli pro stejné služby navštěvovat úřad opakovaně, v horším případě úřadů víc.
Ani jeden z občanů nebude perspektivně muset navštěvovat úřady.
Základem je již dnes dostupná elektronická ID karta – Občanský průkaz, která bude sloužit jako bezpečná vstupní brána k elektronickým službám eGovernmentu.
Budeme využívat i nové možnosti moderních technologií: biometrické prvky, otisky prstů, sken sítnice apod.
Vybudujeme portál občana, kde budou všechny služby všech resortů dostupné pro všechny.
Vytvoříme vládní akční plán s jasnými termíny, kdy budou které agendy jednotlivých ministerstev a státních úřadů zapojeny do Portálu občana.
Všechny formuláře budou předvyplněné a občan, jako zákazník, vyplní jen nezbytná data.
K tomu, abychom dokázali služby vybudovat, je potřeba změnit zastaralé a již překonané principy a způsoby, jak je známe dnes.
Na přechodnou dobu, než všichni občané budou mít občanský průkaz s čipem, využijeme služeb České Pošty, která bude místo nabízení losů a pojištění zprostředkovávat přístup k vybraným agendám státu, jako jsou například:
Příjem, zpracování žádosti a výdej cestovního dokladu na obcích s rozšířenou působností (obce III. typu).
Příjem, zpracování žádosti a výdej občanských průkazů na obcích s rozšířenou působností (obce III. typu)
Změna trvalého pobytu elektronickým způsobem.
Doručování fyzickým a právnickým osobám, které nejsou držiteli datové schránky.
Zákonná povinnost uložená fyzickým osobám, fyzickým osobám podnikajícím (OSVČ) a právnickým osobám (platba daní, poplatků a odvodů).
Povinnost začínající OSVČ registrovat se u zdravotní pojišťovny, okresní správy sociálního zabezpečení a finančního úřadu.
Příjem, zpracování žádosti a výdej řidičského průkazu na obcích s rozšířenou působností (obce III. typu).
Centralizované a sdílené služby informační a komunikační technologie (ICT) veřejné správy – synergie, efektivita a úspory
Problémem dneška v oblasti digitalizace jsou decentralizované služby.
Každé ministerstvo buduje všechno samostatně, často pomalu.
Využijeme konceptu sdílených služeb
a budeme je provozovat na sdílené infrastruktuře, ekonomicky výhodném konceptu, využívaném ve všech státech s vysokou úrovní digitalizace.
Uděláme pořádek v tom, co který systém dělá, jaké má kvalitativní parametry, kdo za něj odpovídá, kolik stojí.
Vytvoříme jednotné standardy, rozbijeme velké monolitické systémy na spolupracující vrstvy a komponenty.
Místo složitých a velkých veřejných zakázek budeme soutěžit jednotlivé menší, spolupracující části a platformy, které zapadnou do celkové architektury.
V maximální míře budeme využívat sdílených služeb, a to nejen datových center a serverů, ale i celých agend společných pro více úřadů.
Při budování jednotných služeb pro různá ministerstva je průvodním vedlejším efektem i odhalení nesmyslných rozdílů v legislativě, čímž dochází i kjejímu zjednodušení.
Tím, že dojde ke konsolidaci aplikací, které jsou pro jednotlivé resorty podobné, ne-li stejné, dojde k výrazným úsporám na straně státu.
Služby se tak stanou jednoduššími a budeme je rozvíjet rychleji.
Využijeme také volnou kapacitu, dnes již jednotlivými ministerstvy vybudovaných komunikačních sítí, které jsou ve vlastnictví státu (přímo či prostřednictvím státních podniků), k propojení jednotlivých subjektů státní správy – vytvoříme virtuálního operátora pro státní správu.
Jen pro představu, nejrozsáhlejší síť (která je ve vlastnictví ministerstva vnitra) je dnes nevyužita z 85 procent, to přinese výrazné finanční úspory.
Soustředíme se na:
Využívání sdílených společných nákupů,
sdílení datových center, serverových platforem, cloudových služeb v rámci implementace ICT systémů veřejné správy.
Vytvoření role virtuálního operátora pro státní správu, který bude využívat všech volných dostupných telekomunikačních aktiv pro naplnění potřeb jednotlivých státních subjektů.
Centrální nákupy komodit jako jsou notebooky, mobily, tablety, tiskárny, ale i softwaru a telekomunikačních služeb.
eGovernment Cloud – vybudujeme sdílení provozních služeb datových center, hardware, provozního personálu a tím zvýšíme efektivitu, kvalitu, bezpečnosti i rychlost nasazení nových IT systémů.
Řízení architektury a bezpečnosti ICT veřejné správy
Není možné budovat ICT veřejné správy, když jí nedáme prioritu a nesvěříme ji do rukou odpovědné osoby.
Chceme ustanovit Centrální autoritu, která bude mít za realizaci IT projektů přímou, nikoliv jen formální odpovědnost.
Poskytneme jí nástroje k vyžadování definovaných standardů
a budeme zodpovědně řídit náklady ICT, architekturu a dodávky projektů.
Do státní správy přivedeme více odborníků, kteří budou vést dialog s dodavateli jako rovný s rovným.
Musíme zaplatit odborné konzultanty a experty, zadávat více odborných studií.
Potřebujeme odborné poradce ze sféry byznysu a internetu.
Potřebujeme zvýšit know-how státní správy v moderních trendech
– to znamená více komunikace s dodavateli,
výměnu informací, námětů a plánů,
ale třeba i pořádání hackatonů, které přitáhnou zájem mladé internetové generace.
Když nepřidáme na tempu, a když nebudeme dávat důraz na efektivní řízení IT, využití moderních technologií a jednoduchost pro občana, může českému eGovernmentu ujet vlak.
Nebo chceme, aby se z českých občanů stávali estonští e-rezidenti, kteří zakládají firmy a platí daně v Estonsku?
Zajistíme:
Jednotnou architekturu, efektivní a koordinovaný rozvoj s bezpečnými systémy.
Posílení a transparentní fungování stávajících vládních organizací – Rady vlády pro informační společnost v oblasti implementace systémů a Národního úřadu pro kybernetickou a informační bezpečnost.
Pro občany využívající elektronických služeb státu zajistíme IT prostředí, které bude odolné vůči kybernetickým útokům.
Soustředíme se také na důslednou implementaci nařízení EU EP2016/679, která řeší komplexní ochranu osobních údajů občanů, tak aby nedocházelo k jejich zneužití.
Je pro nás nepřijatelné zneužívání osobních údajů občana k marketingovým účelům
a současně zajistíme, aby u dat, která občan poskytl (např. zdravotnickým zařízením), nedošlo k jejich zneužití.
Budování vysokorychlostního přístupu k internetu
Základním předpokladem nejen pro využití služeb eGovernmentu, je kvalitní a dostupné vysokorychlostní připojení k internetu.
Českou republiku je třeba pokrýt, a to i ve venkovských oblastech, kde je z ekonomických důvodů nabídka komerčních poskytovatelů připojení omezená, ale například i v pražském metru.
Je absurdní, že Pražané v metru nemohou ani telefonovat ani být připojeni.
Cílem není jen umožnění přístupu občanů k moderním digitálním službám, informacím a znalostem,
ale také podpora konkurenceschopnosti našich podniků
a investic do nových technologií.
Česká republika získala v programovém období 2014–2020 ze strukturálních fondů EU 14 miliard korun na rozvoj vysokorychlostního připojení k internetu v oblastech bez stávajícího pokrytí.
Využití těchto prostředků ale už několik let provázejí zpoždění způsobená kompetenčními spory, špatnou komunikací státních úřadů s odbornou veřejností a nekvalitní přípravou podkladů.
Máme již schválený Národní plán rozvoje sítí nové generace a nový zákon o opatřeních ke snížení nákladů na budování sítí elektronických komunikací, teď je potřeba ho uvést do chodu.
Vedle podpory rozvoje telekomunikačních služeb budeme ale zároveň uplatňovat účinné regulace, které na relativně malém českém telekomunikačním trhu zajistí cenovou úroveň služeb připojení k internetu a mobilních datových služeb srovnatelnou se státy EU.
4. HOSPODAŘENÍ STÁTU, DANĚ, FINANCE A ROZPOČTOVÁ POLITIKA
Za našeho působení ve stávající vládě, a hlavně díky nám, kleslo zadlužení státu o 70 miliard Kč.
Za rok 2016 jsme dosáhli rekordního přebytku 61,8 miliard Kč, což je nejlepší výsledek od vzniku samostatného státu.
S těmito ukazateli jsme skončili podle Eurostatu druzí v EU za Lucemburskem.
Zavedená opatření namířená proti daňovým únikům přinesla do rozpočtu stovky miliard korun navíc.
Za období roku 2014 až červenec 2017 jsme vybrali o 604,9 miliard korun navíc proti výběru daní a odvodů v roce 2013.
A růst daňových příjmů pokračuje, což se nejvíce projevuje na DPH, na níž se ke konci července 2017 vybralo o 11,2 % víc, což je zhruba o 22 miliard korun víc než v roce 2016.
Hospodářský růst je 4,6 %.
I díky tomu skončil státní rozpočet v červenci 2017 v přebytku 25 miliard korun.
V dalším volebním období budeme pokračovat v této strategii a usilovat o vyrovnaný rozpočet v závislosti na investičních možnostech
a současně stabilizovat dluh na jedné z nejnižších úrovní v EU.
Za klíčové považujeme předvídatelné a stabilní daňové prostředí.
Nebudeme zvyšovat daně, ale naopak je snižovat.
U nízko a středně příjmových skupin daně snížíme a u vysokopříjmových skupin daně stabilizujeme a dále nebudeme navyšovat.
Vidíme prostor pro snížení sazby DPH, ale důležité je, aby se toto snížení promítlo v cenách pro lidi a nezůstalo v kapsách obchodníků.
Euro nebudeme za stávajících podmínek a situace v eurozóně přijímat.
Hospodaření státu musí vycházet ze stejných principů, za jakých hospodaří fyzické osoby, živnostníci nebo firmy.
Stát musí být schopen mít své příjmy a výdaje dlouhodobě v rovnováze,
musí být schopen investovat do své budoucnosti
a stejně tak provoz řídit efektivně s péčí řádného hospodáře.
Rozpočet prosadíme dlouhodobě vyrovnaný s důrazem na investice.
Státní dluh ve vztahu k HDP bude dlouhodobě stabilní.
V případě, že ekonomika výrazně poroste, budou vznikat provozní přebytky.
Z těchto přebytků bude stát primárně investovat
– a to zejména do infrastruktury,
škol,
domovů pro seniory apod.
V ojedinělých případech může státní rozpočet skončit v deficitu, ale jen ve výši investic – potřebujeme stavět, investice nebudeme nikdy škrtat.
Co se týče národohospodářského řízení státu, pak naše hlavní zásady budou: zvyšovat investice,
garantovat minimální výši investic každý rok,
dále pak umožnit nárůst mezd a důchodů
a snižovat ostatní provozní výdaje,
s důrazem na co největší centralizaci výdajů a řízení nákladů.
Daně
Prosazujeme stabilní a předvídatelné daňové prostředí.
Změny soustavy daňových zákonů musí být v nutných případech prováděny pouze několika málo souhrnnými novelami za volební období, a to s dostatečným odkladem účinnosti, aby byla zachována právní jistota.
Nové informační technologie budeme před ostrým startem testovat v pilotních provozech, abychom minimalizovali náklady soukromého sektoru.
Důraz klademe na férové podmínky pro práci a podnikání a nezvyšování sazeb.
Zajistíme revizi systému daňových výjimek
a budeme bránit zavádění dalších.
Existence výjimky znamená, že určité skupině se na daních uleví, díky tomu se ale všichni ostatní na to složí.
V praxi tak každá výjimka nakonec vede k vyšší sazbě daně.
Daně tím fakticky ovlivňují rozhodování poplatníků, zda a jak pracovat, jak investovat nebo v čem podnikat.
My prosadíme stejné podmínky pro všechny, neutrální daňový systém.
Zavedeme zaměstnanecký výdajový paušál prostřednictvím slevy na pojistném.
Budeme tím alespoň částečně kompenzovat výdaje zaměstnanců na dojíždění nebo například zvyšování kvalifikace.
Cílem je snížení nákladů práce a zvýšení mobility zaměstnanců.
Proto uzákoníme slevu na pojistném 500 korun měsíčně, to znamená 6 tisíc korun ročně, pro všechny zaměstnace, které získají bez dalšího zdanění.
Kromě podnikatelů si i zaměstnanci rozhodně zaslouží vlastní výdajový paušál.
Zrušíme superhrubou mzdu
a zároveň snížíme sazby daně z příjmu fyzických osob.
Oproti dnešním reálným sazbám 20,1 a 24 %, které jsou důsledkem navyšování základu daně o pojistné placené zaměstnavatelem, prosadíme nové sazby 19 a 24 % z hrubé mzdy, které nahradí i stávající solidární přirážku.
― Také podnikajícím fyzickým osobám snížíme základ daně.
Na rozdíl od zaměstnanců nemají podnikající fyzické osoby žádného zaměstnavatele, který by za ně platil pojistné, a tím jim zvyšoval základ daně.
Zrušením superhrubé mzdy se zaměstnancům de facto sníží základ daně o přibližně tři čtvrtiny celkového pojistného, které za ně odvádí zaměstnavatel.
Podnikatelé, kteří si celé pojistné platí ze svého, si budou moci od základu daně odečíst tři čtvrtiny pojistného.
― V závislosti na vývoji státního rozpočtu budeme usilovat o snížení sociálního pojištění hrazeného zaměstnavateli o 2–5 %.
Díky lepšímu a efektivnějšímu výběru DPH zařadíme další výroby a služby do nejnižší sazby.
V oblasti stravování a podávání nealkoholických nápojů budeme pokračovat ve snižování ze současných 15 na 10 %.
― K tomu přidáme snížení u točeného piva z 21 na 10 %, čímž dále podpoříme oblast restaurací a pohostinství.
― K přesunu do sazby 10 % zároveň dojde u masa, mléka, másla, chleba, ryb, čerstvého ovoce a zeleniny, čímž rozšíříme kategorii zboží v nejnižší sazbě DPH o základní potraviny.
― V rámci regulace ceny vody snížíme DPH u vodného a stočného z 15 na 10 %.
― Snížíme zdanění na 10 % u řezaných květin.
Zavedení dalších fází EET podpoříme přeřazením služeb s vysokým podílem lidské práce do nejnižší sazby DPH.
Ze současných 21 % na 10 % snížíme sazbu v případě:
― oprav obuvi a kožených výrobků,
― oprav kol, oděvů a dalších výrobků pro osobní spotřebu a domácnost,
― kadeřnických, kosmetických a podobných služeb.
Ze současných 15 % na 10 % snížíme sazbu v případě:
― domácí péče o seniory, včetně ambulantních nebo terénních služeb pro seniory a osoby se zdravotním postižením,
― domácí péče o děti a všechny sociální služby poskytované dětem,
― úklidu a čištění oken v domácnostech,
― renovací soukromých bytů a obytných domů.
Úspěšně fungující projekt EET jsme podrobili důkladnému vyhodnocení a navrhneme některé úpravy, které neohrozí fungování tohoto nástroje.
Z povinnosti evidovat tržby vyjmeme:
― fyzické osoby s paušální daní a obratem do 500 tisíc korun ročně,
― veřejně prospěšné poplatníky s obratem do 1 milionu korun ročně, kteří v rámci pořádaných a dopředu nahlášených akcí evidují své tržby mimo prostory stálé provozovny vybavené EET,
― bufety a obdobná zařízení ve školách a v provozovnách dětských táborů nebo dětských zájmových kroužků,
― online platby,
― prodeje vánočních kaprů při řádném nahlášení předem.
Sdílenou ekonomiku podporujeme a musíme zajistit rovné podmínky pro podnikání všem.
Zrušíme povinnost vyvěsit informační oznámení v provozovnách, kde k evidenci tržeb dochází
a budeme podporovat a propagovat možnosti využívat elektronické účtenky namísto papírových.
Na základě podnětů získaných v oblastech poblíž státních hranic naopak zavedeme povinnost evidovat tržby i pro zahraniční poplatníky, kteří své příjmy daní v jiných státech, ale do České republiky přijíždějí například s mobilní provozovnou.
Podpoříme rozšíření kompetencí celní správy.
Celní správa má pravomoc policejního orgánu již od roku 1995
a může prověřovat zejména trestné činy související s její činností a také kauzy krácení DPH.
Po odhalení pachatele a nasbírání důkazů ale musí jednotlivé případy předávat vyšetřovateli od policie, který po nastudování spisu dovede trestnířízení k soudu.
Po vzoru dalších států EU prosadíme, aby celní správa mohla trestní řízení ve vysoké fázi rozpracovanosti se souhlasem státního zástupce dotahovat až do konce.
5. SROZUMITELNÁ A AKTIVNÍ ZAHRANIČNÍ POLITIKA
Hlavním cílem české zahraniční politiky je posilovat bezpečnost,
prosperitu
a udržení demokracie
a vlády práva v České republice.
Naše zahraniční politika musí být proaktivní,
stát na prioritách domácí politiky,
důsledně a účinně prosazovat české zájmy
a být srozumitelná našim občanům i zahraničním partnerům.
Jednoznačně se budeme orientovat na svobodný a demokratický svět,
přičemž podpora ochrany lidských práv zůstane významným pilířem aktivit české diplomacie.
Evropská unie
Prioritním zájmem naší země je pevné ukotvení ČR ve fungující a akceschopné Evropské unii.
Přes nadnárodní instituce má ČR možnost většího vlivu na dění na kontinentu, než kdyby Evropu ovládaly pouze velké evropské státy.
Plné zapojení do rozvíjejícího se evropského trhu je životně důležité pro českou exportně orientovanou ekonomiku.
Zaměříme se na důležité oblasti, kde EU má nebo může mít přidanou hodnotu,
což je třeba ochrana vnějších hranic,
společná bezpečnost,
další rozvoj a liberalizace vnitřního trhu,
jeho ochrana před nekalými praktikami, a to jak zevnitř, tak zvnějšku,
zajištění konkurenceschopnosti evropského hospodářství,
jednotný digitální trh,
energetická unie,
oběhová ekonomika,
ochrana spotřebitele apod.
Budeme prosazovat reformy vedoucí k zefektivnění aktivit Unie
a odstranění zbytečné administrativní zátěže.
Chceme jasně rozlišovat, kde nám EU může pomoci, a kde si naopak lépe poradíme sami.
Cílem je reformovat Unii tak, aby dělala méně, ale mnohem lépe.
Stanovení konkrétního data přistoupení k euru musí odpovídat ekonomickým zájmům ČR, občanů a firem.
Aktivně podpoříme reformu eurozóny s cílem posílit hospodářskou a finanční stabilitu Evropy, tak aby to bylo v souladu se zájmy ČR.
Je třeba zajistit, bez ohledu na další vývoj v eurozóně, aby se neznevýhodnilo postavení států, které zatím euro nemají.
V případě, že se eurozóna v následujícím volebním období významně nereformuje, nebudeme euro přijímat.
Bezpečnost
V bezpečnostní oblasti budeme v rámci EU podporovat účinné legislativní i nelegislativní nástroje pro prevenci a odstranění bezpečnostních hrozeb, na něž státy samostatně nestačí
(ochrana vnějších hranic,
stabilizace jižního a východního sousedství EU,
integrace obranných kapacit jako evropského pilíře NATO).
EU musí čelit problému terorismu a extrémního islamismu.
Je nutná úzká spolupráce bezpečnostních složek všech členských zemí, včetně okamžité výměny informací o případných hrozbách či pohybu rizikových osob.
Plně sdílíme obavy našich lidí.
Nechceme se podílet na vytváření atmosféry strachu,
ale považujeme za jednoznačnou povinnost státu zajistit občanům bezpečí.
V tomto ohledu bude ČR aktivně podporovat definitivní poražení tzv. Islámského státu.
Vztahy se sousedy a dalšími zeměmi
Vztahy s našimi sousedy vnímáme jako příležitost podporovat sounáležitost středoevropského prostoru
a získávat spojence pro prosazování vnitro i zahraničněpolitických priorit ČR v rámci EU a NATO.
Jde o další pilíř naší zahraniční politiky.
V rámci EU budeme usilovat o vytváření nových aliancí, nad rámec formátu Visegrádské skupiny
a zaměříme naši aktivní spolupráci, i v rámci NATO, na klíčové země v otázkách bezpečnosti a dalšího směřování EU, zejména Francii a Německo.
Nastavíme nové bilaterální vztahy s Velkou Británií odpovídající zájmům ČR.
Velká Británie bude i nadále představovat pro ČR důležitého partnera zejména v oblasti bezpečnosti a obchodu.
Pro ČR je zcela zásadní posilování transatlantické vazby.
Budeme podporovat posílení obchodní a bezpečnostní spolupráce se Spojenými státy,
povedeme dialog s americkou administrativou o společných zájmech a budeme je prosazovat.
Nejvyšší prioritou pro nás zůstává zachování míru v Evropě,
a tudíž i zaručení plného respektování mezinárodního práva, včetně principu teritoriální integrity.
V rámci EU budeme usilovat o přípravu její nové strategie pro vztahy s Ruskem, s cílem posílit bezpečnostní architekturu v Evropě
a umožnit rozvoj těchto vztahů.
Podporujeme posílení stability zemí Západního Balkánu
a jejich postupnou integraci do EU za předpokladu dotažení všech reforem upevňujících právní stát a plného převzetí společné legislativy EU.
V dalším rozvoji obchodních a hospodářských vztahů s Čínou budeme klást důraz na respektování pravidel mezinárodního obchodu
a tím také chránit český průmysl před nekalou soutěží.
Budeme i nadále podporovat Ukrajinu a další země Východního partnerství EU.
Migrace
Rozhodnutí o přijímání uprchlíků musí zůstat v kompetenci jednotlivých států.
Na úrovni EU uděláme vše co je v našich silách pro zastavení ilegální migrace do Evropy.
Česká i evropská zahraniční politika musí usilovat o řešení migrační krize prostřednictvím omezování migračních toků již v zemích původu.
Za tímto účelem se chceme podílet na řešení příčin migrace v rámci mezinárodních operací (EU, NATO) zejména v konfliktních oblastech, a tím předcházet dalším migračním vlnám.
Budeme prosazovat změnu zaměření rozvojových programů, které se musí soustředit na konflikty rozvrácené země (Libye, Sýrie, Irák, Afghanistán)
nebo na země s velmi špatnou životní úrovní (Eritrea, země subsaharské Afriky).
Zahraniční obchod
V oblasti zahraniční obchodní politiky se zaměříme na rozvoj aktivní ekonomické diplomacie, která napomůže lepšímu prosazování českých ekonomických zájmů.
Prostřednictvím zahraniční politiky budeme více pomáhat českým firmám na zahraničních trzích,
otevírat nové příležitosti
a podporovat obchod.
Mezi naše priority patří rozvoj a dodržování pravidel mezinárodního obchodu, která stojí na liberalizaci obchodních vztahů.
Považujeme rovněž za nezbytné zamezit dublování činností jednotlivých ministerstev,
a proto je naším záměrem převést oblast zahraniční obchodní politiky, rovněž jako sloučené agentury CzechTrade a CzechInvest, pod ministerstvo zahraničí.
6. HOSPODÁŘSTVÍ A ENERGETIKA
Česká republika si ve své historii vydobyla pověst průmyslově vyspělé země nejen v Evropě.
Jména jako Škoda, Baťa nebo Kolben, jsou známá po celém světě.
Abychom však udrželi krok s konkurencí, jsou zapotřebí férové a jednoduché podmínky pro podnikání.
Podmínky výhodné nejen pro zahraniční investory,
ale především pro naše tradiční průmyslové firmy i vznikající startupy.
Jsme si vědomi toho, že po nastavení férových podmínek by měl stát do podnikání zasahovat co nejméně.
Domácí průmysl
Skončíme s investičními a daňovými pobídkami pro sklady, montovny a další výroby s nízkou přidanou hodnotou.
Tyto se mohou poskytnout jen ve výjimečných a odůvodněných případech.
Pobídkami podpoříme pouze investice do průmyslu, který má pro Českou republiku vyšší přidanou hodnotu, tedy nejmodernější technologie.
Chceme podpořit nové projekty prioritně u českých podnikatelů,
v případě zahraničních s podmínkou přesunutí souvisejícího výzkumu a vývoje do ČR.
Tím podpoříme nejen průmysl, ale i související školství.
Zajistíme změnu postavení a fungování pracovních agentur, které najímají v zahraničí pracovníky pro naše firmy.
Je potřeba nastavit jasná pravidla,
zjednodušit,
zprůhlednit
a zrychlit celý systém pracovních povolení dle požadavků firem a živnostníků.
Není možné, aby se stát zbavoval svého nerostného bohatství tak, jak tomu bylo v minulosti u uhlí, ropy a plynu.
Upravíme podmínky Surovinové strategie České republiky
a mimo jiné navýšíme poplatky za těžbu některých druhů nerostných surovin.
Získané finanční prostředky pak budeme investovat zpět do regionů zatížených těžbou.
Zásadně nesouhlasíme s tím, aby soukromé společnosti v budoucnu získávaly další licence na průzkum ložisek lithia,
a v tomto smyslu také upravíme příslušnou legislativu.
Tuto činnost, včetně přípravy budoucí těžby bude realizovat stát prostřednictvím státní společnosti Diamo.
Energetika
Pro Českou republiku je nutností mít energetiku, která je strategicky dobře, spolehlivá a nepodléhá turbulencím trhu.
Související podmínkou je ohleduplnost výroby k životnímu prostředí,
přijatelnost a zejména stabilita cen pro konečné zákazníky.
Jednoznačně musíme zajistit návaznost na evropské energetické sítě, kde je komplikovaný trh a kde se stále zvyšuje nebezpečí velkých výpadků dodávek elektrické energie (tzv. „blackout“).
Absolutní prioritou bude vždy zajištění energetické soběstačnosti,
bezpečnosti dodávek a konkurenceschopné ceny energií.
Výrobu elektrické energie zajistíme mixem zdrojů, který bude založen na rostoucím podílu jaderné energetiky a obnovitelných zdrojů a
naopak postupném poklesu hnědouhelných elektráren.
Připravíme podmínky pro další výstavbu jaderných bloků v Dukovanech a Temelíně v potřebných termínech.
Nedopustíme prolomení těžebních limitů po roce 2020 na dole ČSA.
Umožníme rychlejší povolování energetických a dalších staveb,
a to tak, aby nedocházelo v dlouhodobém horizontu k nedostatkům energie.
Všechny spotřebitele energie, včetně občanů budeme maximálně motivovat ke snižování spotřeby energií ve všech oblastech (snižování energetické náročnosti výrob, zateplování budov, podpora decentrálních obnovitelných zdrojů atd.).
Nejlepší energie je přece ta, kterou není třeba vyrobit.
Zásadně zjednodušíme podmínky pro drobné výrobce (domácnosti) elektrické energie z obnovitelných zdrojů pro vlastní spotřebu.
7. PODPORA PODNIKÁNÍ
Malé a střední podniky jsou pevnou součástí naší domácí ekonomiky.
Blízkost k Německu a Rakousku, kde malé a středně velké podniky hrají významnou roli v tamních hospodářstvích, jen posiluje význam těchto společností v České republice.
Mnohé z nich jsou rodinné firmy, které mají celou řadu specifik, jako je dlouhodobý výhled hospodaření, tvorba hodnoty a její sdílení v rámci lokálních komunit.
Nebudeme zvýhodňovat jednu skupinu ekonomických subjektů na úkor jiných,
budeme hledat rovnováhu v přístupu a posilovat tak stabilitu založenou na diverzifikaci hospodářství.
Hlavním problémem malého a středního podnikání není přímá finanční zátěž, ale komplikovanost vztahu se státem,
zejména s ohledem na čas strávený nezbytnou administrativou,
opakovaným zasíláním všech údajů,
nekoordinovanou podporou,
nepřehledným a časově náročným systémem odvodů
nebo nekompetentními kontrolami.
Proto prosadíme násle¬dující pravidla: Vše na jednom místě
Budeme koncentrovat elektronickou komunikaci mezi státem a podnikateli do jednoho místa.
Tím se nejen zpřehlední podpora pro podnikatele,
ale stát bude moci účinněji měřit a vyhodnocovat dopady svých aktivit vůči podnikatelské sféře.
Přechod na plnou elektronizaci ale musí současně respektovat to, že z něj budou dočasně vyřazeni ti, kteří mají objektivní problém s využíváním výpočetní techniky.
Podnikatel si elektronicky zdarma stáhne všechny zákony, vyhlášky, normy, vše na bázi jednoduchého rozcestníku.
Podnikatel uvidí všechny povinné úkony a odvody,
bude dostávat časové avízo,
vše bude ke stažení,
formuláře již budou obsahovat veškerá sdílená data,
po vyplnění podnikatel odesílá na jediné místo.
Podnikatel uvidí i všechny nástroje podpory, které jsou připravovány resorty a státními agenturami,
bude si moci jednoduchým rozcestníkem najít cílenou podporu
a spojit se přímo přes jediné rozhraní s příslušným poskytovatelem.
Jednotná data účinnosti
Všechny legislativní změny, které vyžadují přizpůsobení ze strany podnikatelů se pokud to bude možné načasují tak, aby vstupovaly v platnost pouze jeden den v roce, k 1. lednu.
Tím se administrativa podstatně zjednoduší.
Dodržování zákonných lhůt
Podnikateli, v případě že nereaguje na požadavky státních institucí, hrozí okamžité sankce.
Opačně to ale neplatí, ačkoliv má stát v mnoha případech za povinnost reagovat do 30 dnů.
V případech, kdy státní úřad nebude schopen vyřídit žádosti v zákonných lhůtách, je povinen žadatele o této skutečnosti informovat
a současně stanovit náhradní termín vyřízení žádosti.
Živnost na jeden papír
Neprodleně zahájíme revizi množství formulářů pro různé odvody,
čehož se dosáhne integrovaným systémem výběru daní, spočívajícím v propojení odvodu všech rozhodujících daní, sociálního a zdravotního pojištění, a to tak, aby podnikatel mohl vše zaplatit jediným převodem.
Jednoduchý start i ukončení podnikání
Jakákoliv forma založení živnosti, po předložení všech náležitostí, včetně ověření kvalifikace pro živnostenské podnikání, bude prioritně na online bázi.
Ukončení podnikání bude samozřejmě také možné online,
podnikatel bude naveden na elektronický rozcestník a odešle všechna potvrzení na jedno místo,
zrušení firmy bude oznámeno elektronicky do 60 dnů.
Spolehlivá firma
Pro podnikatele, kteří vykazují vše řádně, platí státu v termínech a nefigurují na seznamech nespolehlivých plátců, ani nespolehlivých osob, se zavede označení „spolehlivá osoba.“
Tento podnikatel bude mít šanci být zvýhodněn ve smyslu kontrol i dalších benefitů.
Rodinná firma
Budeme jednoznačně podporovat rodinné firmy, které jsou základem ekonomiky všech rozvinutých zemí.
Ať je to rodinná obchodní společnost, rodinná živnost nebo rodinná farma, tyto firmy jsou základem obslužnosti regionů,
nositelé tradic
a vyhledávaní zaměstnavatelé.
Bereme rodinné podniky jako příklad dobrého hospodáře a základ úspěšné ekonomiky,
a stát by proto měl hledat cesty, jak rodinné podnikání podporovat, a to i legislativně.
Rodinné firmy v současnosti řeší vlnu generačních výměn ve vedení podniků.
Náklady, které budou prokazatelně vynaloženy na změnu vlastnictví, jako například ocenění firem, účetní poradenství, právní poradenství by měly být jednoznačně daňově uznatelným nákladem.
Zjednodušíme dalším generacím možnost převzít rodinnou tradici.
Podnikání na venkově
Vytvoříme dlouhodobý nástroj podpory podnikání na venkově, a to napříč resorty,
který umožní rozvoj infastruktury malých obcí,
uchová podnikatelský ruch v regionech
a umožní tím současně jejich obslužnost.
Podpora bude obsahovat daňové pobídky nebo dotační programy,
motivační režim zaměstnávat pracovníky v malých nebo málo rozvinutých obcích.
Vzhledem k specifickým podmínkám venkova, zejména malým obchodům budeme o úpravách v systému EET jednat s Asociací českého tradičního obchodu, zejména o vhodném řešení novely zákona nebo možnosti kompenzace dodatečných nákladů malých provozoven.
Rozvoj řemesel a technických oborů
Zavedeme režim duálního vzdělávání, s motivačním zapojením státu, firem aškol.
Definitivně ukotvíme zavedení praktické výuky ve spojení s moderními technologiemi do výuky základních škol.
Zavedeme mistrovské zkoušky
a změníme živnostenský zákon, který bude respektovat odborné kvalifikace.
Podpora zahraničního obchodu
Vytvoříme ucelený systém podpory mezinárodních aktivit našich exportérů,
vědců
nebo vzdělávacích organizací.
Rozšíříme zahraniční obchodní mise a zastoupení pro usnadnění získávání informací a kontaktů,
budeme provádět cílené odvětvové a oborové akvizice.
Základem podpory pro malé a střední firmy bude CzechTrade, jak v přímé marketingové podpoře, tak v cíleném vzdělávání malých a středních firem v oblasti zahraničního obchodu.
8. DOPRAVA
Prostřednictvím resortu dopravy stát musí zabezpečit kvalitní dopravní obslužnost celého území České republiky.
Bohužel na tuto základní věc naši politici zapomněli brzy po roce 1989.
Dohnat tuto ztrátu je dnes velmi obtížné, i přes všechny možné dotace EU, a to hlavně kvůli stávající legislativě.
Zásadní priorita je propojení krajských měst efektivní sítí dálnic.
Města na silnicích 1. třídy musí mít obchvaty tak, aby tranzitní doprava nejezdila přes jejich centra.
Stát musí rovněž garantovat a podporovat spolehlivou „veřejnou“ dopravu na železnici i na silnici.
Do dopravní infrastruktury zařadíme i moderní a ekologické módy dopravy – vysokorychlostní železnici, auta na alternativní pohon a autonomní vozidla.
Prosadíme zákon (o liniových stavbách), který umožní, aby povolování výstavby klíčové infrastruktury probíhalo v rámci jednoho úřadu
a jednoho řízení
a nebylo možné tento proces donekonečna napadat.
Zajistíme dlouhodobě stabilní a předvídatelné financování celé dopravní infrastruktury,
rozpočet Státního fondu dopravní infrastruktury ve výši 2 % HDP.
• Budeme pokračovat v dálničním propojení krajských měst a propojení se sousedními zeměmi
– do roku 2021 postavíme cca 280 km nových dálnic
(z toho bude 170 km nových dálnic a 110 km kompletně modernizované D1).
Dalších 220 km dálnic začneme stavět.
Zahájíme stavby obchvatů měst na silnicích 1. třídy.
Pro příští období máme připraveno 430 km nových obchvatů v hodnotě téměř 108 miliard Kč.
Jde např. o obchvaty měst Klatovy, Slaný, České Budějovice (D3 i I/20), Mělník, Chrudim, Nová Paka, Jaroměř, Havlíčkův Brod, Brno – velký městský okruh, Znojmo, Svitavy, Bludov, Přerov (D1), Frýdek-Místek (D48), Karviná, Břeclav.
Přijmeme cílená opatření pro zvýšení konkurenceschopnosti ekologické železniční dopravy jako celku proti ostatním dopravním módům
Zajistíme férové soutěžní prostředí na železnici (možnost liberalizace),
zároveň ale neohrozíme postavení národního dopravce, který poskytuje veřejnou službu na nevýdělečných linkách
České dráhy odpolitizujeme
a budeme definovat jejich postavení jako národního dopravce
a vyřešíme budoucnost ČD Cargo.
Urychlíme budování systému rychlých spojení (VRT).
Učiníme veškeré nezbytné kroky k zahájení stavby těchto tratí tak, aby mohly využít evropské financování.
Prioritou je osa Berlín – Praha Brno – Ostrava.
Vlaková nádraží konečně opravíme
– budeme investovat do oprav cca 60 nádraží až 8 miliard Kč.
Zahájíme výstavbu prvního PPP (public-private-partnership) projektu na dálnici D4 (Praha – Písek).
PPP bude pro nás důležitou formou financování staveb nejenom v dopravní infrastruktuře.
Touto formou se dají stavět i další veřejné stavby (věznice, nemocnice, sportoviště atd.)
Zvažujeme využití PPP také na dostavbu dálnice D35 (úsek Svitavy – Mohelnice), dálnice D6 z Prahy na Karlovy Vary a středočeské části dálnice D3 na České Budějovice a Linec.
Zabezpečíme splavnost Labe dostavbou vodního díla Děčín a Přelouč.
Zvýšíme bezpečnost silničního provozu
a zakročíme proti pirátům silnic.
Prostředkem k tomu bude např. BESIP
a úprava zákona o autoškolách (řidičák na zkoušku).
Zajistíme implementaci příslušných článků Úmluvy o právech osob se zdravotním postižením v rámci resortu,
v oblasti odstraňování bariér v dopravě ve fázi oprav či plánování dopravních staveb a zajištění přepravy OZP.
Podpoříme výstavbu velkých odstavných parkovišť podél dálnic.
Není možné, aby kamiony parkovaly v odstavných pruzích dálnic, odbočovacích pruzích nebo v obcích podél dálniční sítě.
Je to jedna z možností jak přispět k větší bezpečnosti provozu.
9. VEŘEJNÉ INVESTOVÁNÍ A REGIONÁLNÍ ROZVOJ
Naším klíčovým cílem je podpořit regionální rozvoj
a investice do regionů.
Nechceme peníze utrácet a rozhazovat.
Chceme účelně investovat a pomoci s investicemi v těch oblastech, které jsou dlouhodobě zanedbané.
Jak je možné, že v této době jsou stále obce, které nemají třeba kanalizaci, dostupnou pitnou vodu, internet?
Chybí nám sportoviště,
koncertní haly,
dopravní terminály.
Zpracujeme detailní inventuru výše uvedených nutných investic podle představ obcí, měst, krajů a resortů
a následně seřadíme podle priorit, možností financování a dopadu do rozpočtu.
Vytvoříme nový Státní investiční fond, který vznikne transformací Státní fondu životního prostředí, případně sloučením s některými dalšími státními fondy.
Alternativou takového investičního fondu může být transformace MMR na ministerstvo veřejného investování a regionálního rozvoje.
Cílem je centralizovat investice státu (kromě dopravní infrastruktury) pokud možno na jednom místě.
Dotačními tituly podpoříme základní infrastrukturu obcí, jako jsou místní komunikace, občanská vybavenost, sportoviště, bydlení pro seniory.
Hlavní priority v oblasti regionálního rozvoje:
Zjednodušíme pravidla pro investiční a realizační přípravu (stavební zákon, zákon o zadávání veřejných zakázek, koncesní zákon).
Přitom se budeme řídit zásadou dodržování hospodárnosti, účelnosti a efektivnosti.
Je důležité, aby u veřejných zakázek opravdu docházelo ke snižování administrativní zátěže a zvýšení efektivity.
Elektronizací veřejných zakázek dosáhneme úspory finančních prostředků, zjednodušení vzájemné komunikace a tím i spokojenějších uživatelů.
Připravíme nový stavební zákon
a zákon o vyvlastnění.
Navrhneme novou strukturu stavebních úřadů.
Naším cílem jsou „jedny dveře, jedno řízení, jedno razítko a povolení stavby jak pro malé tak i velké investory“.
Zvlášť se zaměříme na racionální povolování síťových staveb a
uplatňování institutu veřejného zájmu.
V rámci tohoto zákona zjednodušíme proces územního plánování.
Je nedůstojné, aby tvorba územního plánu trvala 5–10 let a změny územního plánu 2–3 roky.
To je zásadní podmínka zrychlení přípravy výstavby zejména v metropolitních oblastech.
Věříme našim starostům – chceme prosadit větší pravomoc a odpovědnost starostům a primátorům.
Ti by měli vědět nejlépe co je prioritou v jejich městech a obcích
a musí mít dostatečnou pravomoc to realizovat.
Současně posílíme financování rozpočtů obcí.
Již se tak děje, navýšili jsme rozpočtové určení daní,
zvyšuje se podíl obcí na výběru DPH
a chceme v tom dále pokračovat.
Již příští rok díky tomu přiteče do obcí navíc až 26 miliard korun oproti roku 2017.
Celkově mezi roky 2013 a 2018 činí nárůst finančních prostředků pro obce více než 65 miliard korun.
Nechceme však vypisovat stále nové dotační tituly na projekty, ve kterých se dají peníze „utratit“,
chceme tyto peníze přidělovat účelově obcím prostřednictvím státního investičního fondu na jejich klíčové projekty tak, aby se budovala nutná a užitečná infrastruktura,
sportoviště
nebo školky pro děti,
opravovaly chodníky apod.
Podpoříme rozvoj venkovských a periferních oblastí, který je podmíněn rozvojem vhodných forem podnikání a dostupností veřejných služeb.
Podpora jednoho podnikatele přidrží v kraji v průměru 5 dalších lidí.
Podporujeme hospodárný
a udržitelný rozvoj inteligentních technologií,
které budou sloužit lidem a ne naopak.
Koncept Smart Cities nejsou jen chytré lavičky, ale dobře průjezdná dopravní síť, hospodárné obytné čtvrti a transparentní administrativa města.
Zvláštní pozornost budeme i nadále věnovat nájemnímu bydlení, sociálnímu bydlení a bydlení pro seniory.
Je třeba podpořit bytovou výstavbu
a zmenšit tak časovou propast mezi plánovanou a reálnou investiční výstavbou.
Jen stavební rozvoj může opět srazit ceny bytů na únosnou a dostupnou úroveň.
Obce musí disponovat vlastním bytovým fondem, aby mohly usměrňovat svůj rozvoj.
Veškerá problematika bytové politiky včetně investic do zateplování bude soustředěna na jednom místě.
10. VNĚJŠÍ BEZPEČNOST A OBRANA ZEMĚ
Zajistit bezpečnost země a ochránit životy občanů i jejich majetek je základní cíl každé odpovědné politiky.
Bezpečnostní situace se výrazně proměnila.
Jsme vystaveni potencionálním hrozbám, které vyžadují, abychom byli co nejlépe připraveni.
Ochrana národní identity je pro nás prioritou,
a proto potřebujeme moderní dobře vycvičenou a vyzbrojenou armádu.
Základem naší obrany je členství ČR v Severoatlantické alianci.
Musíme být našim spojencům spolehlivým partnerem.
A za takového budeme považováni jen tehdy, když budeme věrohodně vytvářet své vlastní obranné kapacity.
Splníme alianční závazek vydávat 2 procenta HDP na obranu.
Nejde to hned, ale do roku 2024 se to dá postupně zvládnout.
Jsou to peníze investované do naší armády, které nám umožní její modernizaci a nábor dalších vojáků.
Budeme prosazovat iniciativu, aby NATO aktivně bránilo evropské hranice, jejichž obrana je zcela nedostatečná.
V případě nesouhlasu mimoevropských členů NATO, budeme prosazovat zvláštní dohodu evropských členů o aktivní ochraně hranic EU.
Není možné, aby evropský kontinent byl jediný, kde nelegální migrace má otevřené hranice.
Nadále budou pro nás významné mise NATO, EU i OSN.
Aktivní pomocí v krizových oblastech (Mali, Irák, Sinaj) lze migraci snížit nebo i zastavit.
Mise přispívají také k profesnímu růstu armády.
Jde i o názorný důkaz, že máme kvalitní vojáky.
Je třeba vystavět robustní ozbrojené síly schopné teritoriální obrany.
Proto musíme urychleně doplnit a dozbrojit dvě stávající pozemní brigády
a začít pracovat na vytvoření brigády třetí.
Je zapotřebí zvýšit bojovou hodnotu pozemních sil,
udržet současné vysoké rekrutační tempo
a realizovat potřebné vyzbrojovací projekty.
Akcent na pozemní síly nesnižuje význam vzdušných sil.
Pořízení Gripenů bylo jednoznačně správným krokem.
Proto jsme smlouvu v roce 2014 prodloužili.
Můžeme tak sami střežit svůj vzdušný prostor
a zároveň poskytovat tuto schopnost v rámci Aliance Islandu či Pobaltí.
Budeme realizovat koncept modernizace a rozvoje víceúčelové vrtulníkové letky pro přepravu osob a materiálu, poskytování zdravotnické emergentní služby a řešení krizových situací, včetně bojového nasazení.
• Kybernetické útoky jako prostředek destabilizace či agrese jsou realitou.
Jde o novou bezpečnostní doménu, kterou by bylo nezodpovědné ignorovat.
Proto v rámci našich ozbrojených sil vytváříme předpoklady pro vznik efektivní kybernetické obrany.
Spolupracujeme s těmi nejpokročilejšími zahraničními partnery.
V poměru k počtu obyvatel máme jednu z nejmenších armád v Evropě.
Mírový stav AČR by proto měl cílově dosáhnout počtu 30 až 35 tisíc mužů a žen.
V aktivních zálohách je třeba se dostat na 5 tisíc.
V roce 2016 jsme výrazně překročili rekrutační cíl.
I v příštích letech chceme držet tento vzestupný trend.
Ve společnosti je slyšet názor, že by bylo dobré vrátit se k základní prezenční službě.
Např. ve Švédsku se opět zavádí.
Nemyslíme si, že je v současnosti nutné jít u nás touto cestou.
Chceme ale občany aktivovat a dát jim možnost k obraně země přispět.
Kromě aktivních záloh, jsme proto vytvořili v novele Branného zákona prostor pro vznik tzv. dobrovolných záloh.
Po absolvování zdravotních a fyzických testů může tak každý občan absolvovat několikatýdenní cvičení a získat základní branné dovednosti.
V souvislosti se spornou bruselskou směrnicí omezující držení zbraní soukromými subjekty chystá ministerstvo obrany zákon, kterým se dokážeme s omezením vyrovnat.
Jde o návrh zákona o branných spolcích, který je již v meziresortním připomínkovém řízení.
Chceme při jeho formulaci vycházet z naší národní tradice spolků a disponovat dalším nástrojem k zapojení občanů do případné obrany země.
Mluvíme-li o efektivní armádě, musíme investovat do její modernizace.
Akvizice představují složitý a nákladný proces.
Všichni si pamatujeme skandály a kauzy provázející nákupy na ministerstvu obrany v období před rokem 2014.
Chceme jít důsledně cestou dodávek českého zbrojního průmyslu všude tam, kde je to možné a pro stát výhodné.
Budujeme s českým zbrojním průmyslem partnerství, založené na vzájemné důvěře a výhodnosti.
V oblasti ekonomického řízení zavedeme controllingové metody řízení zdrojů.
Důsledně budeme uplatňovat pravidlo účelnosti,
efektivity
a hospodárnosti v rozhodovacích procesech.
V minulých volebních obdobích nebyla na MO jistota ani rozpočtová, ani personální, armáda neměla připravené nové projekty.
Museli jsme řešit největší nedostatky v základní výstroji a výzbroji vojáků, servisu apod.
Teď je třeba se soustředit na velké projekty, které intenzivně připravujeme.
Díky tomu bude v následujících letech realizována řada význam¬ných investic:pořízení špičkových mobilních radiolokátorů,
víceúčelových vrtulníků,
děla NATO,
doplnění stavu Pandurů,
obrněná vozidla Titus,
projekt bojového vozidla pěchoty (BVP II.),
prvky PVO a další.
Armáda má u obyvatel stále se zvyšující kredit.
Nyní na historickém maximu 73 procent.
Budeme dále propojovat armádní a občanské aktivity,
aktivně informovat o armádní činnosti,
posílíme působení na školách.
Obnovíme brannou přípravu na základních a středních školách.
Budeme pokračovat v nastoleném kurzu intenzivnější péče o naše veterány.
Dále zkvalitníme zdravotní služby pro naše občany ve třech vojenských nemocnicích.
Všestranně podpoříme naše sportovce v rámci Dukly Praha.
11. VNITRO A VNITŘNÍ BEZPEČNOST ZEMĚ
Česká republika je šestou nejbezpečnější zemí na světě.
Je prvořadým úkolem státu, aby to tak zůstalo,
a to i v kontextu zhoršené bezpečnostní situace kolem nás.
Na nová rizika budeme reagovat rázně, ale ne hystericky,
účinně, ale ne přehnaně.
V odvracení teroristických hrozeb musejí hrát hlavní roli tajné služby.
Budeme požadovat jednoznačnou orientaci tajné služby na problematiku terorismu
– posílení o jazykově a odborně vybavené profesionály,
technické vybavení,
účinné sdílení informací mezi službami a s policií.
Snížíme byrokracii a administrativní zátěž policistů.
Policisté mají plnit své poslání „pomáhat a chránit“, tedy chránit pořádek a stíhat zločince v terénu, ne vyplňovat lejstra.
Papírování kolem kapesní krádeže nebo vykradeného auta nesmí trvat dvě hodiny, jako dnes, ale 5 minut.
Nahlásit takový trestný čin ze strany oběti musí jít po telefonu nebo mailem.
Budeme nekompromisně potírat jakékoli formy levicového, pravicového, náboženského nebo protináboženského extremismu:
naše země musí zůstat prostorem svobody a vzájemného respektu každého ke každému.
Budeme prosazovat vznik operativních policejních jednotek,
které budou speciálně vycvičené ke společné obraně schengenského prostoru před nelegální migrací
a v případě potřeby ve spolupráci s Armádou České republiky plně zajistí ochranu našich státních hranic.
Budeme vyžadovat nezávislou kontrolu všech zpravodajských služeb
a jejich vzájemnou koordinaci.
Reformujeme Generální inspekci bezpečnostních sborů tak, aby byla ochranou občanů před policejními excesy, ne nástrojem krytí policistů ašikany těch nepohodlných.
Posílíme úlohu bývalých okresů, nyní územních odborů,
podpoříme zřizování nových útvarů obecní a městské policie.
Příslušníky městské policie zapojíme do integrovaného záchranného systému, aby se více než na vybírání pokut za parkování, soustředili na ochranu a zajištění bezpečnosti občanů.
Finančně podpoříme program prevence kriminality,
zvláště pak rozšiřování kamerových systémů v lokalitách, které jsou z pohledu kriminality problematické,
a boj proti drogové závislosti.
Podpoříme navýšení provozního a investičního rozpočtu Hasičské záchranné služby až o 100 procent ze současných 1,3 miliardy korun na cca 2,5 miliardy korun za účelem zlepšení pracovních podmínek a materiálního zabezpečení.
Zavedeme rizikový příplatek stejný po celé ČR bez ohledu na vytíženost (stejné u Policie ČR) a příspěvek na stravování pro 24hodinové směny.
Zvýšíme počet hasičů v přímém výkonu na úkor administrativních řídících a zabezpečovacích složek.
Podpoříme jednotky sborů dobrovolných hasičů – současný systém financování je zcela nedostatečný – pro rok 2018 je vyčleněno 310 milionů korun.
Materiál vlády uvádí, že bude z dotace pořízeno 31 nových cisternových stříkaček.
To ale znamená, že obměníme jen 2 procenta zastaralé techniky (mnohdy i více než 30 let staré), tedy za 10 let jen 20 procent.
Tímto tempem nedochází ke zlepšení, jak je prezentováno, ale stále se stav zhoršuje.
• Dobrovolní hasiči jsou často nedoceněnou složkou, v malých městech a obcích neplní jen roli požární bezpečnosti, ale i roli kulturně výchovnou, kdy se aktivně podílejí na organizování kulturního vyžití obce a zároveň díky aktivní práci s mládeží na formování názorů a dovedností dětí a mládeže.
Navrhneme změnu pravidel dotací tak, aby na dotace týkající se jednotek sborů dobrovolných hasičů dosáhly i menší obce zařazené v Integrovaném záchranném systému.
Možným řešením by mohl být fond na obnovu požární techniky, ze kterého by obce mohly získat vedle určité dotace finanční zdroje formou např. bezúročného úvěru na určité období.
Zajistíme rozpočtovou kapitolu záchranářům z vodních děl identicky s Horskou službou.
Obě služby vnímáme jako nedílnou součást systému IZS, obě potřebují jasná pravidla financování.
V případech zjevného zneužití azylového procesu podporujeme možnost jeho rychlého ukončení.
Stát musí mít efektivní možnost ukončit trvalý pobyt či odebrat vízum, případně i ukončit mezinárodní ochranu u všech osob, které zneužijí těchto institutů k páchání zločinů.
Přepracujeme zákon o státní službě, zejména aby odpadla byrokracie při získávání mladých vzdělaných a motivovaných pracovníků,
a přehodnotit systém státní služby, především s ohledem na administrativní náročnost a nepružnost celého systému.
Zajistíme, aby Česká pošta nesnižovala počet svých poboček a
udržela dostupnost svých služeb i v menších obcích, například i možností systému Pošta partner.
Důležitá je i provozní doba poboček České pošty, která by měla respektovat možnosti obyvatel.
12. SPRAVEDLNOST
Právo a soudy tu nejsou pro právníky, ale pro občany.
To neznamená, že musí laik rozumět všem zákonům, ale naopak, že to nepotřebuje.
Pokud žije poctivý a slušný život, zákony musejí být na jeho straně, aniž by je musel studovat.
A stane-li se mu křivda, u soudu musí najít zastání.
Každý musí platit svoje dluhy.
Ale není spravedlivé odsoudit někoho k doživotní chudobě a skrývání před exekutory jen proto, že se mu dluhy vymkly z rukou.
Z dluhové pasti musí existovat cesta ven.
Proto rozšíříme možnost oddlužení na každého, kdo má poctivý úmysl svou situaci řešit.
Do výběru soudců a správy soudů zavedeme změnou zákona o soudech a soudcích jasná pravidla.
Novým zákonem uděláme pořádek mezi znalci, aby se na znalecké razítko dalo znovu spolehnout.
Omezíme recidivu důraznou podporou alternativních trestů a pokračováním v zahájené reformě vězeňství včetně výstavby nových moderních věznic.
Zajistíme implementaci příslušných článků Úmluvy o právech osob se zdravotním postižením v rámci resortu spravedlnosti
a poskytneme součinnost dalším resortům v této oblasti.
Jako resort, který převezme agendu lidských práv a rovných příležitostí zajistíme vznik antidiskriminačního zákona – účinného nástroje prevence a potírání diskriminačních praktik a posílení kompetencí přímo či nepřímo diskriminovaných osob.
Elektronizujeme soudní řízení.
Tím je zrychlíme, zlevníme a zpříjemníme pro uživatele.
Budeme uvážliví v legislativních změnách – stabilita zákonů je pro fungování práva klíčová.
13. OCHRANA SPOTŘEBITELŮ
Přestože se v posledních letech toho pro spotřebitele udělalo relativně dost, například zákon o spotřebitelském úvěru nebo větší ochrana před tzv. šmejdy, je ochrana spotřebitele naším prioritním tématem.
Naším cílem není bezduchá regulace,
zvýšení byrokratické zátěže obchodníků, kterou pak stejně přenesou na spotřebitele,
nebo ochranářská politika státu,
ale naopak nastavení takových podmínek, které vyváží a narovnají postavení spotřebitele vůči obchodníkům
a postaví českého spotřebitele na roveň toho západoevropského.
Osvěta a informování spotřebitelů
Spotřebitel musí znát svoje práva.
Základním předpokladem k tomu je jasná a srozumitelná právní úprava, kterou nemusí číst s právníkem či finančním poradcem.
Prosadíme spotřebitelský zákoník, který jasně a přehledně upraví práva a povinnosti spotřebitelů a podnikatelů.
Zákon pro lidi musíme také k lidem dostat.
Budeme vydávat výklady zákonů a ustanovení vztahujících se k právům spotřebitele, který potřebuje srozumitelný a stručný výklad zákonů, dostupný a dosažitelný.
Vytvoříme databázi anonymních soudních rozhodnutí týkajících se sporů na ochranu spotřebitele.
Funkční vyhledávání sporů dle výše škody, oboru, druhu poskytnuté služby, úspěšnosti pro spotřebitele, nebo prodejce, vyhledávání dle regionů, vždy u pravomocně skončených případů.
Budeme šířit finanční gramotnost
a vydávat pomůcky pro spotřebitele – letáky, tabulky, publikace s přehlednými a jasnými informacemi o právech spotřebitelů, např. reklamační příručka, příručka odstoupení od smlouvy, databáze a přehled znalců apod.
Budeme významně podporovat vzdělávací akce a informování spotřebitelské veřejnosti o jejích právech a způsobech jejich uplatnění, ať už veřejnými debatami či online.
Podpoříme aktivity spotřebitelských organizací, aby mohly lépe a intenzivněji naplňovat svoji úlohu při vzdělávání spotřebitelů a zastupování jejich zájmů nejen v soudních řízeních.
Zlepšíme postavení českých spotřebitelů
– zasadíme se v rámci EU o to, aby výrobci potravin v rámci jednotného značení potravin museli vyrábět a dodávat stejnou kvalitu ve všech zemích.
Součástí toho bude také průběžné zvyšování informovanosti spotřebitelů o složení potravin,
větší podpora nezávislým srovnáním a testům,
včetně jednoduše dostupné prezentace jejich výsledků.
Mimosoudní řešení sporů
V případě sporu musí následovat rychlá, levná a účinná náprava.
Není ale vždy nutné jít rovnou k soudu.
Spíše naopak.
Proto budeme důsledně podporovat:Větší uplatnění mimosoudního řešení spotřebitelských sporů, které dnes mohou provádět některé instituce – Česká obchodní inspekce, Energetický regulační úřad, Český telekomunikační úřad a Finanční arbitr.
Tento způsob řešení sporu je rychlejší, levnější a efektivnější alternativou soudního řízení.
Posílení právní jistoty spotřebitelů a předvídatelnost rozhodnutí – nepřezkoumatelnost mimosoudního rozhodnutí.
Pokud se o věci bude rozhodovat v rámci mimosoudního řešení sporu, mělo by být rozhodnutí daných institucí konečné.
Přezkum soudem by byl možný nikoliv meritorně, jako je tomu dnes, ale pouze z důvodu zjevného porušení zákonů či procesních předpisů instituce.
Personálně posílíme regulační orgány (zejména Český telekomunikační úřad a Energetický regulační úřad) o pozice pro osobnost, jejíž zkušeností a náplní bude posílení postavení spotřebitele.
Změna legislativy
Zakotvíme institut hromadné žaloby.
Prosadíme zákon o hromadných žalobách.
V dnešní době se pochybení jednoho obchodníka nedotýká jen práv jednoho izolovaného spotřebitele, nýbrž jde většinou o větší skupiny.
Hromadná žaloba umožní takovým skupinám požadovat nápravu jejich práv společně, čímž všichni ušetří – spotřebitelé i stát.
Omezíme uzavírání smluv na dálku, po telefonu.
Uzavřít smlouvu jen po telefonu se nemusí vyplatit.
Nepoctiví podnikavci této formy souhlasu často zneužívají, zvláště v případech zranitelných spotřebitelů.
Nabídka nebo souhlas nad 500 korun, musí být následně potvrzeny i jinou prokazatelnou formou – písemně, nebo e-mailem.
Zavedeme uplatnění obecného práva v pochybnostech ve prospěch spotřebitele.
Je zcela na podnikateli, aby prokázal své nároky, nebo porušení povinností na straně spotřebitele.
Pokud to nedokáže, má pravdu spotřebitel.
Vytvoříme podmínky pro snadnou změnu a přechod od jednoho dodavatele k druhému.
Zajistíme rychlejší a méně administrativně náročné změny dodavatele služeb, na základě jediného formuláře.
Legislativně vyřešíme problematiku výslovného souhlasu spotřebitele s dodatkovou službou.
Budeme efektivněji chránit spotřebitele před tzv. cross-sellingem, tedy prodejem dalších, někdy i nesouvisejících služeb.
Klientům se dostane informace o pochybeních obchodníků.
Sankcí pro nepoctivé podnikatele by kromě pokuty mělo častěji být uveřejnění odsuzujícího rozhodnutí.
Poslouží spotřebitelům a je i dobrým odstrašujícím příkladem pro ostatní podnikatele.
Změníme Zákon o elektronických komunikacích tak, aby Český telekomunikační úřad získal
pravomoci v oblasti ochrany hospodářské soutěže stejné jako například ve Velké Británii.
14. PRÁCE A SOCIÁLNÍ VĚCI
Každý občan se v různých fázích života setká se službami resortu práce a sociálních věcí.
Stát na ně vynakládá téměř polovinu státního rozpočtu, v roce 2018 to bude už téměř 600 miliard Kč.
Jsou to peníze, které musel někdo svou prací vydělat a státu odevzdat.
Ani koruna z nich proto nesmí být použita kjinému účelu, než pro který je určena.
Stáří a ani obtížná životní situace nesmí být pro občany hrozbou.
Stát musí pomáhat, ale nesmí připustit, aby jeho pomocná ruka byla chapadlem, které člověka drží v pasivní závislé roli.
Sebevědomý občan potřebuje pomoc v situaci, kterou sám nemůže ovlivnit, nikoliv v situacích, na které se může připravit a v rámci možností se na jejich řešení finančně podílet.
Prosadíme transparentnost a předvídatelnost růstu důchodů, včetně důchodů invalidních
Počítáme s pravidelnými valorizacemi důchodů navázanými na ceny spotřebního koše a růst průměrné mzdy.
Nepřipustíme využívání prostředků vybraných na důchodovém pojistném k jinému účelu,
nepřipustíme, aby vzorec pro valorizaci důchodů byl měněn v neprospěch důchodců včetně příjemců důchodů invalidních.
Prosadíme opatření, která zabrání nezaslouženě nízkým důchodům lidí, kteří pečovali o děti nebo jiné závislé členy rodiny.
Při výpočtu důchodu bude doba péče nejen započítána jako odpracovaná, ale bude i finančně zvýhodněna
(uplatníme fikci, že pojištěnec měl vyměřovací základ, jehož výši stanoví zákon).
Navrhneme zvýšení základní výměry důchodů
Důchod se skládá ze základní a procentní výměry.
Základní výměra je pro všechny stejná a činí 9 procent z průměrné mzdy používané pro důchodové účely, v roce 2017 činí 2 550 korun.
Při každé valorizaci je navyšována všem o stejnou částku.
Zvýšení základní výměry na 10 procent průměrné mzdy by například v roce 2017 znamenalo růst příjmů důchodců každý měsíc o 273 korun, tedy stejnou částku pro každého.
Navýšení v roce 2018 by podle stávajících odhadů výše průměrné mzdy znamenalo pro každého důchodce cca 295 korun měsíčně navíc k zákonné valorizaci, navýšení v roce 2020 pak cca 324 korun.
Všechny další valorizace by dorovnávaly základní výměru stejnou částkou všem tak, aby vždy dosahovala 10 procent rostoucí průměrné mzdy.
Prosadíme možnost dřívějšího odchodu do důchodu pro lidi pracující v náročných profesích.
Na zvláštní důchod bude platit odvody jejich zaměstnavatel,
zaměstnanec se bude moci rozhodnout, zda ho bude čerpat před nástupem do řádného důchodu nebo později v souběhu s ním.
Prosadíme záruku automatického zvýšení důchodu o 1000 korun měsíčně při dosažení věku 85 let.
Nyní jsou navyšovány důchody o 2000 korun měsíčně při dosažení věku 100 let.
Prosadíme dlouho odkládanou reformu důchodového systému založenou na principech:
zachování stávajících nároků;
směrování zásadně do budoucna;
záruky základního státního důchodu pro každého, kdo v zemi odváděl daně z příjmu po zákonem stanovenou dobu.
Výše důchodu nebude závislá na výši odvodů
a bude se měnit automaticky ve vazbě na zákonem určený statistický ukazatel;
doplnění základního důchodu o zásluhovou část závislou na výši a době odvodů.
Doba péče o dítě nebo jiného závislého člena rodiny bude při výpočtu zvýhodněna;
správa příjmů a výdajů důchodového systému bude oddělena od státního rozpočtu prostřednictvím sociální pojišťovny;
možnost využití dalších státem podporovaných forem zajištění stáří podle možností a uvážení každého občana.
Motivací k tomu bude snížená daňová i odvodová zátěž lidí v aktivním věku.
Zasadíme se o zlepšení podmínek života seniorů.
Podpoříme jejich volnočasové aktivity,
celoživotní vzdělávání.
Prosadíme zvýšenou právní ochranu,
návrat úcty a respektu ke stáří.
Do služeb zaměstnanosti zařadíme také aktivní práci s osobami v předdůchodovém věku,
odchod do důchodu nesmí být jedinou možností, jak řešit problémy na trhu práce.
Všichni musí mít možnost včas změnit profesi,
využít celoživotních znalostí a zkušeností a vykonávat práci, která je uspokojí a bude v souladu s jejich schopnostmi a možnostmi.
Mezi naše hlavní priority patří zajištění kvalitního, bezpečného a dostupného systému sociálních služeb.
Stát musí garantovat zajištění sociálních služeb v potřebné kapacitě a kvalitě tak, aby ji člověk v případě potřeby dostal bez zbytečných průtahů a byrokratických překážek.
Mnohé z poskytovaných služeb jsou roztříštěné
– dlouhodobá péče je poskytována ve zdravotnických či sociálních zařízeních s nejasnými pravidly financování ze zdravotního i sociálního rozpočtu.
Vyjasníme, jak se bude zjišťovat skutečná potřebnost sociálních služeb dle jednoznačných pravidel a koeficientů dostupnosti.
Tvorbu sítě musí metodicky řídit stát, aby zajistil jednotnost, ale obec musí mít posílené kompetence tak, aby mohla ovlivňovat kapacitu sociálních služeb.
Chceme, aby lidé mohli co nejdéle žít v domácím prostředí s využitím pomoci rodinných příslušníků.
Proto podpoříme dostatečnou kapacitu terénních a ambulantních služeb.
V návaznosti na postupné zvyšování poptávky po speciálních službách budeme podporovat rozvoj specializovaných center zaměřených na klienty s psychiatrickými diagnózami, např. Alzheimer centra, centra pro osoby s autismem, chráněná bydlení,
domovy se zvláštním režimem,
rovněž tak centra poskytující hospicovou a paliativní péči.
Nabídkou služeb se budeme snažit o co největší zapojení osob se zdravotním postižením do běžného života.
Přesně definujeme podmínky a standardy jednotlivých poskytovaných služeb.
Díky standardům budeme efektivně řídit financování sociálních služeb.
Nastavíme pravidla pro úhradu ošetřovatelské péče, která je poskytována klientům v zařízeních sociálních služeb.
Dlouhodobá péče je péče zdravotní i sociální a s tím se resort sociální i zdravotní musí smířit a dohodnout jasná pravidla spolufinancování.
Část ušetřených prostředků po transformaci drahých akutních lůžek může být převedena na vytvoření kapacity lůžek následných ošetřovatelských.
Zastavíme propastné rozdíly ve výši a systému odměňování pracovníků ve zdravotnictví a v sociálních službách.
Zasadíme se o zásadní zlepšení podmínek pracovníků v sociální oblasti, kteří byli dlouhodobě opomíjeni,
a zvýšíme jejich platy do konce volebního období v roce 2021 minimálně na 150 procent jejich současné úrovně.
Zasadíme se o zlepšení postavení pečujících osob.
Provedeme reorganizaci lékařské posudkové služby a způsobu posuzování.
Urychlíme vyřizování
a zavedeme objektivní posuzování situace klienta ve vazbě na diagnózu.
Zjednodušíme administraci dávek podmíněných zdravotním stavem
a zrychlíme jejich přiznávání.
• Zajistíme implementaci příslušných článků Úmluvy o právech osob se zdravotním postižením ve všech úrovních fungování společnosti, ve všech resortech tak, aby byl zajištěn rovný přístup.
Obce jsou přirozenou autoritou v oblasti sociálního bydlení
Investiční aktivity bude stát finančně podporovat.
Obce budou mít volnost v tom, jak byty zajistí a komu je poskytnou.
Výše dávky na bydlení bude vždy respektovat v místě obvyklé nájemné a bude zastropována,
uděláme konec spekulativnímu zvyšování nájmů v nekvalitních bytech či ubytovnách.
Každý, kdo pracuje, má mít vyšší příjem než zdravý člověk dlouhodobě pobírající sociální dávky
Závislost na dávkách se nesmí stát životním stylem pro zdravé a práceschopné lidi,
pracovat se musí vyplatit.
V odůvodněných případech podmíníme poskytování dávek plněním podmínek tak, aby klient byl motivován k aktivnímu řešení, např. zapojením do programů úřadů práce, do programů a projektů obcí, dodržováním povinné školní docházky dětí, podrobením se sociální práci apod.,
pokud příjemce dávky povinnost nesplní, výplata bude zastavena.
Zpřesníme podmínky pro přiznání dávek pomoci v hmotné nouzi.
Děti nepatří státu, za jejich výchovu a péči o ně jsou zodpovědní rodiče
Usilujeme o to, aby děti vyrůstaly v prostředí, kde je normální pracovat a o práci usilovat,
takové rodiny budeme podporovat prostřednictvím daňových slev a bonusů.
Tam kde biologická rodina selhává, je důležitá dostupná a kvalitní náhradní péče o děti – v centru pozornosti musí být zájem dítěte.
Zaměříme se na posílení preventivních služeb pro biologické rodiny s cílem, aby v nich děti mohly primárně zůstat.
Budeme podporovat přechodnou i trvalou pěstounskou péči,
podpoříme zvýšenou motivaci pro zájemce o osvojení dětí a dostupnost sociálních služeb pro náhradní rodiny.
Budeme pracovat na tom, aby u nás, jako v jedné z posledních zemí v EU, děti postupně vůbec nemusely být umisťovány do kojeneckých ústavů.
Potřebné kojenecké ústavy pro těžko umístitelné děti do náhradních rodin budeme transformovat na zařízení rodinného typu na přechodnou dobu s důrazem na individuální péči.
V důsledku toho nedojde ke snížení potřeby kvalifikovaných pracovníků.
Zasadíme se o zachování všech forem péče o ohrožené či opuštěné děti a jejich vyvážené financování.
Zajistíme dostupnost veřejných zařízení péče o děti.
Podpoříme využití předškolních zařízení i pro nízkopříjmové domácnosti.
Přehodnotíme práci orgánů sociálně právní ochrany dětí.
Vrátíme Úřad práce jeho původnímu poslání
Úřad bude koordinátorem trhu práce,
bude aktivně komunikovat se zaměstnavateli, tripartitou, agenturami a vzdělávacími institucemi i samosprávami v zájmu co nejrychlejšího uplatnění uchazečů o zaměstnání a splnění požadavků zaměstnavatelů.
Politika zaměstnanosti dá šanci na úspěch každému, kdo práci nabízí i hledá.
Finančně podporované nástroje aktivní politiky zaměstnanosti budou využívány účelně s důrazem na pomoc ohroženým skupinám uchazečů a zájemců (osob se zdravotním postižením, absolventů, osob v předdůchodovém věku, rodičů a pečujících osob).
Práce na černo se nesmí vyplatit zaměstnanci ani zaměstnavateli,
zpřísníme a rozšíříme opatření k boji s ní.
Připravíme trh práce na budoucnost.
Ve spolupráci se zaměstnavateli i vzdělávacími institucemi zavedeme systém předvídání vývoje a budoucích změn ve struktuře povolání
a v přípravě na ně, posílíme důraz na celoživotní vzdělávání a rekvalifikace.
Budeme řešit problém exekucí.
Zvýšíme nezabavitelné minimum, aby se lidem vyplatilo pracovat a byli motivování ke splácení dluhů a ne k práci na černo.
Zatraktivníme flexibilní úvazky a netradiční formy práce tak, aby lidé mohli skloubit rodinný i pracovní život ve všech životních etapách,
stát jako zaměstnavatel půjde příkladem.
Odměna za práci se musí dostat na úroveň, která odpovídá kvalitě a množství práce i v porovnání s ostatními zeměmi.
Budeme vytvářet podmínky pro rozvoj odvětví, která kvalitní dobře placená místa přinesou,
nastavíme předvídatelný systém zvyšování minimální a zaručené mzdy.
15. ŠKOLSTVÍ
Budeme usilovat o moderní, flexibilní vzdělávací systém, který dokáže rozpoznat a maximálně rozvíjet potenciál žáků a studentů.
Vytvoříme podmínky ke zvýšení prestiže pedagogických pracovníků.
Zajistíme reálné naplnění rovného přístupu všech ke vzdělání mimo jiné i důsledným dodržováním Úmluvy o právech dítěte a Úmluvy o právech osob se zdravotním postižením.
Tak jako Tomáš Baťa ve 30. letech minulého století i my musíme vsadit na lidi, na jejich odbornost, kreativitu, podnikavost a odvahu při dobývání světových trhů.
Jen musíme baťovské principy transformovat do moderní doby a přizpůsobit i náš vzdělávací systém.
Vzdělání je klíčem k prosperitě státu a jeho občanů
Dlouhodobě stabilní vize rozvoje školství má ctít tradiční hodnoty,
ale současně musí zajistit kompatibilitu s vývojem a potřebami moderní společnosti.
Prosadíme více peněz do školství tak, aby se platy učitelů na konci volebního období v roce 2021 dostaly minimálně na 150 procent jejich stávající výše.
Podpoříme zvyšováním manažerských kompetencí vedení škol
a úpravu podmínek realizace vzdělávacího systému tak, aby byly vyžadovány a také řádně oceněny.
Zvýšíme atraktivitu učitelské profese.
Prestiž pedagogů podpoříme i zkvalitňováním jejich studia a získáváním nových zkušeností například formou odborných stáží, včetně zahraničních.
Absolventi všech typů škol musí být skutečně připraveni pro budoucí uplatnění v rychle se vyvíjejících oborech a na měnícím se trhu práce.
Prosadíme nezbytné změny v předškolním, základním a středoškolském vzděláváni
Chceme lépe vedené školy v lépe fungujícím systému s lepšími výsledky pro společnost.
Zavedeme programy na identifikaci přirozených dispozic všech žáků a propojení se systémem kariérového poradenství.
Iniciujeme změny v přístupu a práci pedagogů, jejichž úkolem je rozvíjet dispozice, talent a jedinečný potenciál každého žáka a studenta.
Teoretickou rovinu vzdělávání propojíme s praktickými poznatky.
Škola se musí stát atraktivním prostředím pro rozvoj užitečných dovedností a kompetencí.
Na ni by pak měly navazovat další aktivity a formy mimoškolního a netradičního vzdělávání.
Postupující globalizace zvyšuje nároky na vzájemné porozumění.
Podpoříme rozvoj komunikačních dovedností v angličtině i dalších jazycích, adekvátně danému stupni vzdělání.
Na počátku je ovšem předškolní vzdělávání, které už dnes rozvíjí dětskou osobnost nejpřirozenějším způsobem, jakým je „škola hrou“.
Zasadíme se o využití principů „školy hrou“ v navazujícím vzdělávání 1. stupně základních škol.
– Nepromarníme kreativitu a dychtivost dětí poznávat svět.
Změny ve vysokoškolském vzdělávání
Budeme pracovat na zvýšení mezinárodní prestiže našich vysokých škol.
Posílíme stabilitu financování vysokých škol orientovaných na zajištění kvalifikovaných odborníků v souladu se strategickými rozhodnutími státu.
Ve spolupráci s vysokými školami a zaměstnavateli zavedeme funkční systém hodnocení kvality absolventů korespondující s potřebami trhu práce a jejich uplatnitelnosti.
Chceme dosáhnout úzkého propojení vysokoškolského studia s poznatky a zkušenostmi z praxe včetně vyšší kooperace univerzit s vědci a studenty ze zahraničí, motivací vysokých škol i zaměstnavatelského prostředí.
Na krajské úrovni podpoříme třetí roli univerzit – jejich zapojením do regionálního rozvoje.
Podpoříme možnost studia přes tzv. Massive Open Online Courses včetně zvyšování počtu VŠ a jejich fakult, které budou uznávat kredity z tohoto typu studia, poskytovaného nejlepšími světovými univerzitami.
Změny v celoživotním vzdělávání
Průběžné obnovování, zvyšování nebo změna kvalifikace a kompetencí obyvatel je a bude podmínkou úspěšného uplatnění na rychle se měnícím trhu práce.
Česká republika se přitom řadí mezi nejslabší z vyspělých zemí v oblasti zapojení dospělé populace do celoživotního vzdělávání.
Prosadíme průběžnou aktualizaci vzdělávacích programů všech studijních oborů tak, aby jejich náplň korespondovala s rychle se vyvíjejícími poznatky jednotlivých oborů.
Cílem je vybavit absolventy současnými poznatky tak, aby co nejlépe obstáli na trhu práce.
Nabídka a obsah akreditovaných kurzů celoživotního vzdělávání musí být průběžně revidovány pro zajištění souladu s aktuálními společenskými trendy.
Konkrétní cíle pro volební období 2017–2021
Žáci a studenti lépe připravení pro život a pracovní kariéru
Zavedení nástrojů k identifikaci přirozených dispozic všech žáků a propojení se systémem kariérového poradenství pro správnou volbu studia a profese.
Zavedení individualizovaných programů rozvoje jedinců s mimořádným nadáním.
Nastavení očekávaných výstupů vzdělávání ve formě kompetenčních modelů absolventů jednotlivých stupňů a typů škol s návazností na úpravu obsahu vzdělávacích programů v souvislosti s potřebami trhu práce.
Zavedení povinnosti aktivního využívání cizího jazyka během studií na všech SŠ a VŠ, např. ve formě studia některých předmětů v angličtině nebo realizace studijního pobytu v zahraničí.
Větší propojení škol se zaměstnavateli již v průběhu studia,
včetně vyššího zapojení zahraničních i domácích odborníků do výuky na SŠ a VŠ.
Pedagogové s vysokou společenskou prestiží
Akceptovat požadavky na lepší finanční ohodnocení pedagogů.
Nikoliv plošně, ale v návaznosti na podmínky a požadavky kariérního řádu.
Zavedení tuzemských i zahraničních stáží absolventů pedagogického vzdělání jako povinné součásti prvního stupně kariérního řádu.
Zlepšení kvality řízení (leadership) všech stupňů škol zvyšováním manažerských kompetencí vedení škol a úpravou systémových podmínek tak, aby byly manažerské schopnosti vyžadovány a oceněny.
Minimalizace administrace výuky.
Zajištění standardních finančních podmínek k realizaci vzdělávání dle stupňů vzdělávacího systému.
Omezení nezbytnosti využívání dotačních programů jako základního předpokladu existence školy nebo školského zařízení.
16. VĚDA, VÝZKUM A INOVACE
Do vědy, výzkumu a inovací se v České republice investuje ročně cca 90 miliard korun, z toho jedna třetina je hrazena ze státních peněz.
Jedná se o nemalé finanční prostředky, nicméně český výzkum zdaleka nedosahuje výsledků, které bychom od něj očekávali.
Samozřejmě je naší prioritou podpořit výzkum, vědu a inovace, neboť je to v souladu s našimi plány na rozvoj průmyslu a technologií.
Podpoříme nejen excelentní výzkumné týmy, ale především se budeme orientovat na výzkum, jehož výsledky se zhodnotí v naší ekonomice.
Zaměříme se na následující priority v oblasti vědy, výzkumu a inovací:
Skutečné řízení výzkumu, vývoje a inovací.
Stát musí více dbát na to, aby se prostředky vložené do výzkumu vracely.
Musí skutečně řídit.
Prostřednictvím financování budeme podporovat rozvoj těch oborů, kde na to máme a které naše ekonomika a průmysl potřebují.
Nelze dále akceptovat požadavky akademických institucí na financování výzkumu bez možnosti definice cílů a kontroly výsledků a jejich využitelnosti v českém prostředí.
Hodnocení výzkumných organizací musí být prováděno nikoliv podle tabulkového bodového hodnocení, ale na základě jasné evaluace přínosnosti týmem odborníků, nejraději zahraničních (peer-review).
Hodnocení výsledků výzkumu tak bude odrážet skutečný přínos organizací pro společnost – na současný systém hodnocení doplácí aplikovaný výzkum.
Koncentraci kapacit.
V uplynulých 20 letech jsme vybudovali množství výzkumných kapacit.
Není třeba budovat další, ale propojit a integrovat ty stávající.
Eliminovat duplicity,
podporovat spolupráci.
Vytvoříme státem směrovaný a řízený systém Národních center kompetence.
Musí skončit hraní malých týmů na vlastním písečku, bez mezinárodního porovnání.
Nové formy – směrem k permanentnímu inovativnímu myšlení.
Je nutné hledat nové, inovativní metodologie přenosu výsledků do praxe i nové formy financování výzkumu, revolvingové úvěry, PPP atd.
Stávající čistě dotační politika nebude stačit
a není dostatečně motivující pro transfer technologií.
Je potřeba lidi vychovávat a vést k permanentním inovacím, podobně jako v Izraeli.
Co je také velmi důležité:
Vybudovat efektivní start-upový ekosystém přístupný všem, podpořit budování systému otevřených dílen k odzkoušení nápadů.
Smart technologie pro společnost, regiony i občany.
V regionech vybudovat systém inovačních center pro lokální potřeby malých a středních firem.
A to vše stále poměřovat se světem,
být srovnatelní se světem,
neizolovat se.
Zatraktivníme vědu pro mladé lidi
Rozvíjet start-upové myšlení a kulturu v celém národě, podporovat vytváření otevřeného fyzického prostoru pro rozpracovávání nápadů žáků, studentů, občanů – dílny typu Make It! v USA či otevřené dílny FabLab, s nimiž se lze setkat v Evropě.
Tyto otevřené dílny umožňují komukoliv přijít s nápadem, zkusit něco slepit, spájet, odzkoušet si myšlenky s využitím dostupných přístrojů.
To je možno uskutečnit v každém městě, v každé škole.
V souvislosti se vzděláváním studentů, je nutno v daleko větší míře zapojovat do praktických experimentů s reálnými zařízeními, do výzkumných projektů, vytvářet podmínky pro získávání odborné praxe v průmyslu.
Do škol zavádět nejnovější IT technologie.
I ne vždy preferované technické obory se stávají rázem atraktivnějšími, pokud se řeší úlohy přes internet, v kooperaci se zahraničními studenty, když týmy komunikují přes facebook nebo twitter, výsledky hned zhmotňují na 3D tiskárnách apod.
Mladí lidé chtějí pracovat s novými technologiemi – a pak jsou díky své motivaci k neudržení.
Není k tomu potřeba velkých investic – studenti už základní vybavení vetšinou mají vlastní.
17. ŽIVOTNÍ PROSTŘEDÍ
Česká republika se může chlubit nádhernou přírodou, o kterou se chceme zodpovědně starat tak, abychom ji našim dětem předali v lepším stavu, než jsme ji sami převzali.
Životní prostředí je zásadní podmínkou kvality našeho života
Primárně podpoříme projekty v oblasti zlepšení vodohospodářské infrastruktury (nové vodovody, kanalizace, čistírny odpadních vod atd.) v rámci boje se suchem,
dále zlepšení kvality ovzduší,
odpadového hospodářství (recyklace, třídění, energetické využití)
a odstranění starých ekologických zátěží.
Podpoříme projekty menších obcí na vybudování stovek nových zdrojů pitné vody pro obyvatele,
inovativní způsoby likvidace odpadních vod (např. domácí čistírny odpadních vod),
likvidace skládek odpadů či jiných ekologických zátěží v havarijním stavu.
Projektem Dešťovka podpoříme opatření na zadržování dešťové vody pro občany směřující k náhradě pitné vody za dešťovou tam, kde je to možné.
Finančně podpoříme a výrazně zjednodušíme povolovací proces obnovení nebo vybudování tisíců menších vodních nádrží v krajině.
Zajistíme, aby občan platil v rámci vodného a stočného férovou cenu
a aby věděl, komu a za co platí.
Zavedeme jediného regulátora v oblasti vody.
Chceme napravit obrovskou chybu, ke které došlo v 90. letech rozprodejem vodohospodářské infrastruktury a naprostým roztříštěním jejího vlastnictví.
Podpoříme postupný návrat vodohospodářského majetku do rukou krajů, obcí a měst.
Urychlíme projekt kotlíkových dotací s cílem vyměnit až 100 tisíc nejstarších domácích kotlů na pevná paliva do konce roku 2019.
V případě vyčerpání celé částky budeme hledat další finanční zdroje pro pokračování tohoto projektu v rámci i mimo Operační program životní prostředí.
Zajistíme realizaci konkrétních programů zlepšení kvality ovzduší ve všech regionech
a podpoříme projekty nízkoemisních zón ve městech.
Podpoříme dalších minimálně 60 tisíc projektů na snížení energetické náročnosti rodinných a bytových domů a veřejných budov z programu Nová zelená úsporám.
Budeme pokračovat ve snižování celkového objemu odpadů, především objemu odpadů končících na skládkách.
Co nejrychleji schválíme již připravený nový zákon o odpadech, který umožní obcím lépe motivovat své občany ke snížení množství odpadů a ještě lepšímu třídění a recyklaci.
Rozšíříme stávající program čisté mobility
– dotačně podpoříme nákup elektromobilů, plug-in hybridů popř. vozidel na CNG pro kraje, obce i obyvatele.
Cílem je, aby v roce 2020 jezdilo v ČR 6 tisíc elektromobilů a 50 tisíc vozidel na CNG.
Zároveň se budeme podílet na co nejrychlejším rozšíření sítě nabíjecích a plnících stanic na celém území ČR.
Více otevřeme národní parky šetrnému turismu
a zároveň budeme účiněji chránit divokou přírodu v nejcennějších lokalitách.
Budeme důsledně chránit nejkvalitnější zemědělskou půdu a její využití pro jiné než zemědělské účely umožníme jen z důvodu nejvyššího veřejného zájmu.
18. ZEMĚDĚLSTVÍ
Po vstupu do EU české zemědělství vykazuje kladný hospodářský výsledek jen díky dotacím z EU.
Objem zemědělské výroby se nám propadá u většiny důležitých komodit, zatímco v původních zemích EU výrobu násobně zvyšují.
V současné době je naše republika již několik let v zemědělské produkci nesoběstačná.
S poklesem produkce se v zemědělství a navazujících odvětvích dlouhodobě snižuje potenciál zaměstnanosti,
snižuje se podíl na příjmech státního rozpočtu
a pokračuje vylidňování venkova
a spolu s lidmi se vytrácí úcta k tradicím a národní hrdost.
Tu je třeba obnovit.
Nesoběstačnost ve výrobě základních potravin vytváří velmi významné bezpečnostní riziko pro celý národ.
Zemědělství a navazujícím odvětvím musí vláda dlouhodobě poskytovat významně větší podporu, než tomu bylo doposud.
Je třeba obnovit život na venkově,
vychovávat mladou generaci
a cílevědomě vytvářet podmínky pro život a práci na venkově,
vrátit zemědělcům prestiž a zázemí.
Potravina je strategická surovina.
Nesoběstačnost ve výrobě základních potravin vytváří velmi významné bezpečnostní riziko
a především pro budoucnost příštích generací.
Naším cílem je dosažení úplné soběstačnosti ve výrobě co nejširšího spektra základních potravin
a zajištění dostatku kvalitních a bezpečných potravin pro naše občany.
Prosadíme spravedlivý přístup v dotací pro podniky různé velikosti.
Navýšíme platby na živočišnou výrobu a citlivé rostlinné komodity, jako je ovoce, zelenina, chmel, brambory, cukrová řepa, na úkor platby na plochu.
Zvýšená produkce ovoce a zeleniny a dalších citlivých komodit, bude mít pozitivní vliv i na životní prostředí a zdraví našich občanů.
Dovoz potravin ze stovky kilometrů vzdálených míst nekonečnou řadou kamionů velmi negativně ovlivňuje životní prostředí.
Uděláme maximum v rámci EU pro narovnání podmínek v oblasti národních a regionálních dotací zemědělcům a potravinářům.
Jsme na jednotném trhu bez celních bariér
a není možné, aby většina našich západních konkurentů v EU měla výrazně větší národní dotace než naši zemědělci a potravináři.
Podpoříme i okamžité přímé investice do zlepšení kvality půdy,
výsadbu větrolamů,
realizaci opatření proti vodní erozi,
ale i opatření k zadržení vody v krajině,
optimalizaci sítě polních cest a účelových komunikací.
Podporou chovu hospodářských zvířat docílíme navýšení objemu organické hmoty v půdě a tím její výrazně větší schopnost poutat a zachycovat vodu.
Budeme podporovat budování závlahových systémů
a jejich účelové spojení s podporou budování zdrojů závlahové vody
a přednostně podporovat budování závlah pro zavlažování citlivých komodit.
Budeme aktivně vytvářet tlak na vyjednávání a prosazování ochrany trhu s potravinami v EU, aby byla zajištěna potravinová bezpečnost.
Zajistíme systémovou pravidelnou kontrolu dovozů potravin za účasti celníků, veterinářů a policie, aby nedocházelo k dovozům nekvalitních či závadných potravin
a k obcházení placení daní, které poškozuje nejen státní rozpočet, ale i poctivé zemědělce a producenty.
• Podporujeme edukaci v oblasti obecně prospěšných aktivit (myslivost, organizované rybářství, včelařství a další)
jakož i další zabezpečení volnočasových aktivit mládeže i dospělých směřující ke zlepšení životního prostředí, přírody i mezilidských vztahů.
Podpoříme myslivost, jako spolkovou činnost, která udržuje a rozvíjí myslivecké zvyky a tradice.
19. ZDRAVOTNICTVÍ
Chceme, aby zdravotnictví bylo transparentní a efektivní veřejnou službou se silnou rolí pacienta, kterému bude poskytnuta pomoc v systému zdravotnictví tak, aby se včas a bez zbytečných přesunů mezi jednotlivými poskytovateli, bez zbytečných duplicit a opakovaných stejných vyšetřeních, dostal k té správné a efektivní léčbě.
Zdravotnická zařízení však dnes nejsou systematicky motivována k efektivitě péče ani vstřícnosti k pacientům.
Kvalita péče není měřena, na některých místech je špičková, jinde jasně nedostačující.
Čerpání zdravotní péče je tak pro občany do značné míry loterií.
V některých případech ani není jasné, co je hrazeno z veřejného zdravotního pojištění a za co mohou zdravotnická zařízení žádat příplatek.
Svoji roli při výběru kvalitnějších a efektivnějších poskytovatelů, propojení péče a podpoře prevence neplní dnes dostatečně ani zdravotní pojišťovny.
Cílem je motivovat jednotlivé účastníky k větší zodpovědnosti za vlastní zdraví, kvalitu a efektivnost.
Zdravotnictví potřebuje nové impulsy, které postaví občany do role zodpovědných zákazníků pečujících o své zdraví,
s důrazem na jejich kompetence v rozhodování,
včetně respektu zdravotníků k jejich informované volbě,
poskytovatele péče do role soutěžitelů v kvalitě, ceně, dostupnosti a efektivitě léčby,
zdravotní pojišťovny do pozice nabízející nové produkty s výrazně vyšší zodpovědností za kvalitu nabízených služeb při efektivitě blížící se optimu
a stát do role přísného dohlížitele, tvůrce pravidel a hodnotitele systému.
Nebudeme privatizovat zdravotnictví.
Jsme i nadále proti plošné privatizaci nemocnic.
To neznamená, že bychom byli proti privátním zdravotnickým zařízením, ale stávající státní nemocnice musejí zůstat v rukou státu.
Chceme dále investovat do jejich modernizace,
rekonstrukcí starých anebo stavby nových nemocničních pavilonů,
s cílem zvyšovat kvalitu zdravotní péče
a snížení provozních nákladů.
Zajistíme kvalitní zdravotní péči všem v rámci veřejného zdravotního pojištění.
Současně musí každý občan vědět, na co vše má v rámci této hrazené péče nárok.
Chceme spravedlivé odměňování pracovníků ve zdravotnictví a zdravotnických zařízení reflektující kvalitu a výsledky poskytované péče.
Spravedlivým odměňováním, zkvalitněným a přehledným postgraduálním vzděláváním, všestranně motivujícím systémem a vstřícnou komunikací zredukujeme nežádoucí odchody zejména mladých zdravotníků do zahraničí
a zachováme mezinárodní konkurenceschopnost českého zdravotnictví.
• Zajistíme významnou roli občana v solidárním zdravotním systému.
Posílíme úlohu praktických lékařů v péči o pacienty.
Zasadíme se o prevenci rizikového chování.
Budeme bonifikovat ty občany, kteří dbají o své zdraví a absolvují preventivní vyšetření s cílem snížení výskytu civilizačních chorob.
Prosadíme povinnost zveřejňování informací o poskytované zdravotní péči jednotlivých zdravotnických zařízení včetně indikátorů kvality, abychom usnadnili občanovi výběr kvalitní zdravotní služby.
Podpoříme kultivaci současných úhradových mechanizmů tak, aby peníze šly více za pacientem.
Pojišťovny mají platit poskytovatelům péče za konkrétní péči, nikoli pouze za samotnou existenci zařízení či provádění dílčích úkonů.
Jsme jednoznačně pro elektronizaci zdravotnictví.
Chceme pacientovi zajistit online přístup k jeho zdravotnickým záznamům
a zavést bezpečné sdílení informací mezi poskytovateli.
Doplníme provozování elektronického receptu o systém varovaní před nevhodnými kombinacemi předepsaných léků.
Chceme posílit roli ambulantního řešení léčby pacienta
a rozšířit využívání jednodenních invazivních výkonů tak, aby pacient nemusel být zbytečně hospitalizován.
Dostatek českého personálu ve zdravotnických zařízeních bude naší prioritou.
Práci zdravotnických pracovníků je potřeba náležitě odměnit.
Zajistíme všeobecně dostupné pohotovostní služby.
Vytvoříme síť místně a časově dostupných lékáren s pohotovostní službou.
Lékařská pohotovost a zdravotnická záchranná služba nesmí být zneužívány.
Zaměříme se na dostupnost zubních lékařů a prevenci zubní péče.
Pro děti bude dostupná bez ohledu na ekonomickou situaci rodičů.
Připravíme návrh efektivního řešení financování péče o pacienty na sociálně-zdravotním pomezí, stále se jedná o stejného pacienta, ať je v jednom nebo druhém systému.
Finančně podpoříme zejména programy domácí péče včetně mobilní hospicové péče
a nalezneme takové řešení, které umožní i těm pacientům, kteří se nezvládnou o sebe postarat, léčit se v prostředí svého domova.
Hodláme reformovat psychiatrickou péči
a posunout ji blíže k psychicky nemocným.
Zlepšíme koordinaci péče o chronicky nemocné pacienty.
Větší počet zdravotních pojišťoven má význam, jen pokud si budou zdravě konkurovat.
Chceme zdravotní pojišťovny, které myslí více na své pojištěnce, než na to, jak neposkytnout nějakou péči a tím ušetřit.
Stát musí činnost zdravotních pojišťoven účinně kontrolovat.
Všechny nemocnice a zdravotní pojišťovny budou povinně zveřejňovat data o svém hospodaření, včetně všech smluv a faktur.
Občan musí mít přehled o každé koruně utracené ve zdravotnictví.
Zavedeme centrální nákupy ve zdravotnictví.
Ušetřené peníze vložíme do rozvoje zdravotnictví a zlepšení finančního ohodnocení lékařů, sester a dalšího personálu ve zdravotnictví.
Zavedeme klasické manažerské postupy v řízení nemocnic spadajících pod ministerstvo zdravotnictví tak, aby bylo možné kontrolovat a srovnávat jejich hospodaření.
Zlepšíme spolupráci ministerstva zdravotnictví s kraji, městy a obcemi v jejichž vlastnictví jsou nemocnice
a harmonizujeme investice poskytované různými zřizovateli.
Zlepšíme spolupráci státních institucí s pojišťovnami, profesními, odborovými a pacientskými organizacemi.
20. KULTURA
Umění se dotýkáme prakticky v každém okamžiku.
Je neodmyslitelnou součástí našeho života
a vytváří základnu pro emoční a estetické vnímání světa s obrovským vzdělávacím a výchovným potenciálem.
Je však i stále rostoucí ekonomickou silou, tvořenou pozitivními externalitami kulturních aktivit
a také rostoucí sférou kreativních průmyslů, jejichž existence je na umění postavena, a které svou výkonností již přesahují tradiční průmyslová odvětví.
Investice do umění a kultury tedy rozhodně nejsou sypáním veřejných peněz do bezedné díry, ale efektivní investicí státu jako dobrého hospodáře.
Ministerstvo kultury musí pečovat o kulturu v celé zemi,
ne být jen správcem státních příspěvkových organizací a církví.
Proto navrhujeme převést agendu financování církví pod ministerstvo financí.
Nově však navrhujeme pod ministerstvo kultury zahrnout i cestovní ruch, který má s kulturou mnoho společného.
Většina turistů k nám jezdí především za kulturou a památkami.
Jednou z priorit je přijetí Zákona o veřejné kulturní instituci.
Ten by měl přinést odpolitizování řízení organizací v kultuře
a umožnit spoluzakládáni veřejných kulturních institucí více subjekty veřejné správy.
Zajistí stabilní a vícezdrojové financování kultury
a přizpůsobí mzdovou politiku potřebám kulturních institucí.
V souvislosti s přijetím tohoto zákona bude dokončena reforma veřejné správy v oblasti kultury, včetně transformace příspěvkových organizací řízených ministerstvem kultury na Veřejné kulturní instituce v letech 2019–2020.
Novelizaci autorského zákona vidíme jako další prioritu, a to zejména s ohledem na vývoj nových technologií a možnosti prezentace digitalizovaných děl široké veřejnosti – 2019.
Zrušíme absolutní monopol autorských svazů
a jejich oprávnění vybírat poplatky i za tvůrce, kteří k tomu nedali svůj souhlas.
Navíc zrušíme povinnost oznamovat kulturní akce.
Zvýšením rozpočtu kulturních institucí umožníme zavedení slevových programů pro mládež, seniory, sociálně vyloučené a hendikepované a zavést bezplatný vstup do vybraných stálých expozic státních muzeí a galerií.
Současně se v rámci resortu zasadíme o implementaci a dodržování příslušných článků Úmluvy o právech osob se zdravotním postižením.
Novelizací příslušné legislativy podpoříme digitalizaci nehmotného kulturního dědictví, knihovních a filmových fondů včetně vyřešení autorskoprávní problematiky.
Digitalizace s využitím nových technologií je dalším způsobem, jak zpřístupňovat umění široké veřejnosti.
Financování kultury
K zajištění kvalitního rozvoje kultury je třeba dosáhnout nejméně 1,5 procenta výdajů státního rozpočtu na kapitolu kultura bez započtení filmových pobídek a nákladů na správu církví a to do roku 2021.
Navrhneme funkční model vícezdrojového financování veřejných kulturních institucí všech úrovní veřejné správy od roku 2019
a víceleté financování grantových programů ministerstva kultury (změnou rozpočtových pravidel), a to nejpozději od roku 2020–2021.
Pro efektivní řízení grantové politiky zavedeme systém pravidelné evaluace a aktualizace programů, grantů a politik ministerstva kultury
a posílíme jejich závaznost.
Budeme průběžně vyhodnocovat efektivitu programů podpory jednotlivých uměleckých oborů
a inovovat systém grantové podpory ministerstva kultury.
Navrhneme sedmiletý program na investiční podporu a spolufinancování modernizace infrastruktury, jako jsou například koncertní sály, moderní knihovny, výstavní síně apod. pro poskytování veřejných kulturních služeb v celé ČR.
Je smutným faktem, že až na úplné výjimky byla tato infrastruktura budována v minulých stoletích a neodpovídá dnešním standardům.
Budeme usilovat o zvýšení platů zaměstnanců kulturního sektoru s ohledem na společenský význam jejich práce.
Podobně jako ve zdravotnictví nebo školství, chceme dosáhnout zvýšení platu pracovníků v kultuře do konce volebního období v roce 2021 na 150 procent jejich současné výše.
Posílíme zejména programy určené specificky pro podporu regionální kultury – podpora divadel, orchestrů, knihoven, galerií apod.
Jednou z klíčových priorit je vyřešení financování Státního fondu kultury.
Od roku 2019 najdeme způsob jeho dlouhodobého a udržitelného financování formou grantových schémat.
Budeme posilovat soukromou podporu kultury prostřednictvím daňových odpočtů.
Další priority v oblasti kultury
Navrhneme systém účelové podpory vzdělávání dětí, mládeže a příslušníků ohrožených sociálních skupin a to prostřednictvím kulturních institucí do roku 2020.
Zároveň ve spolupráci s ministerstvem školství posílíme výuku kulturních dovedností a znalostí o kultuře a kulturním dědictví ve školách a zařízeních mimoškolního vzdělávání.
Podpoříme vznik akreditovaného systému celoživotního vzdělávání pracovníků v oblasti kultury a
vznik studijního programu Lektor vzdělávacích programů ve všech druzích umění.
Zajistíme vzdělávání umělců a kulturních pracovníků zejména v oblasti managementu.
Podpoříme programy na rekvalifikace umělců po skončení kariéry zavedením tzv. druhé kariéry umělců – po roce 2019.
V klíčových oblastech kultury vytvoříme systém podpory pro vznik nových soudobých uměleckých děl
a navýšíme alokace na stávající programy tvůrčích a studijních stipendií – 2018.
Podstatným způsobem zvýšíme podporu, a to nejen finanční, prezentace české kultury v zahraničí prostřednictvím programů a spolupráce s ministerstvem pro místní rozvoj a ministerstvem zahraničí a využitím umění pro kulturní diplomacii.
Zkvalitníme využívání mezinárodních smluv pro prezentaci kvalitního umění
a podporu mobility mladých umělců i projektů neziskových organizací.
Zvýšíme pozornost v oblasti mezinárodních vztahů, a to jak na bilaterální úrovni, v rámci Visegrádské čtyřky, tak i zapojením do mezinárodních sítí a projektů (např. Kreativní Evropa aj.).
Budeme spolupracovat se zahraničními kulturními organizacemi a nadacemi (např. Goethe Institut, British Council, Pro Helvetia a další) a kulturními odbory ambasád.
Kreativní průmysly, jako samostatné odvětví, jsou jednou z nejrychleji se rozvíjející oblastí ekonomiky vůbec.
Podporou umělecké tvorby chceme pozitivně ovlivnit rozvoj kreativních průmyslů.
Ministerstvo kultury považujeme za kompetentní místo pro koordinaci a řízení rozvoje kreativních odvětví v ČR.
Ve spolupráci s ministerstvem školství a ministerstvem průmyslu vytvoříme platformu pro podporu uměleckého vzdělávání jak ze strany státu,
tak i kreativních průmyslů, jako klíčových zaměstnavatelů umělců všech uměleckých profesí.
Kulturní památky a propojení s cestovním ruchem
Zajistit dlouhodobé předvídatelné, a tím také efektivní, financování péče o zachování kulturního dědictví, které představuje jednu z podstatných složek naší identity a zároveň je důležitou součástí rozvoje turistiky.
Nezbytnou podmínkou je aktualizace seznamů památkově chráněných objektů, ze kterých bude patrné, zda se jedná o památkově chráněné objekty.
Ty stávající tuto vypovídající schopnost nemají a komplikují efektivní způsob údržby a rekonstrukce těchto objektů.
Stanovíme seznam priorit jak z pohledu ochrany památek, tak i z pohledu zvýšení atraktivity regionů z hlediska cestovního ruchu.
Na tyto priority do roku 2020 vytvoříme programy dlouhodobého a předvídatelného financování a spolufinancování oprav a rekonstrukcí těchto objektů.
21. CESTOVNÍ RUCH
Cestovní ruch představuje jeden z nástrojů regionálního rozvoje s dopadem na zaměstnanost, rozvoj infrastruktury a služeb, podnikatelské příležitosti, sociální začleňování, ochranu přírodního a kulturně-historického dědictví, udržení počtu obyvatel atd.
Na podporu rozvoje cestovního ruchu jsou potřebné masivní investice do kulturního dědictví,
dopravní infrastruktury a dopravního spojení,
které jsou hlavní součástí strategie jeho rozvoje.
Vize:
Přispět aktivně k růstu cestovního ruchu v rámci České republiky,
podpořit nové projekty v této oblasti a zvýšit hodnotu značky České republiky ve světě.
Vytvořit podmínky pro realizaci nových projektů v oblasti cestovního ruchu a to jak z úrovně krajů, měst a obcí, tak z oblasti soukromé sféry.
Podpořit cestovní ruch nejen v Praze, ale především v regionech.
Dnešním problémem je přelidněnost a přetíženost turistických center jako je Praha, Český Krumlov či Telč a přitom máme mnoho dalších turisticky zajímavých míst.
Zvýšit hodnotu značku České republiky jako atraktivního místa pro život, dovolenou i byznys.
Motivovat návštěvníky, aby u nás přespali a tedy zůstali více než jeden den.
K tomu potřebujeme mít ovšem dostatečně dimenzovanou infrastrukturu,
služby
a udržované památky.
Chceme získat přímá letecká spojení s dalšími zeměmi.
Zjednodušíme systém propagace ČR v zahraničí spojením agentury CzechTourism, která aktuálně spadá pod ministerstvo pro místní rozvoj a příspěvkové organizace Česká centra, která spadá pod ministerstvo zahraničí s cílem:
zamezit duplicitám a optimalizovat síť zahraničních zastoupení
– duplicitní přítomnost na zahraničních trzích a podobné aktivity
– propagace české kultury a sportu;
zamezit neefektivnímu plýtvání veřejných rozpočtů,
úspory investovat zpátky do zahraničního marketingu.
Posílit CzechBrand – „brand identity“ České republiky, který by měl být společný a povinný pro všechny “produktové manažery” – export, investice, kultura, cestovní ruch.
Významně podpořit oblast tradičního českého lázeňství tak, aby bylo atraktivní nejen pro zahraniční turisty, ale především i pro obyvatele ČR, pro které by měla být lázeňská péče běžně dostupná.
Lázeňství je jednou z klíčových oblastí, a zaměstnává přímo zhruba kolem 15 tisíc lidí.
V návazných odvětvích pracuje podle odhadu dalších 40–50 tisíc lidí.
Současně je lázeňství garantem udržitelnosti historického dědictví, místem kulturních aktivit s mezinárodním přesahem, zdrojem investic dalšího rozvoje a významným vývozním artiklem, který vytváří pozitivní image celé České republiky.
22. SPORT
Sport v České republice je v současné době na okraji zájmu a podle toho také vypadá jeho stav.
I proto jsou dobré výsledky českých sportovců o to větším úspěchem.
Problémem je především nevyjasněné financování
a celková koncepce sportu.
Naším cílem je tak v první řadě zařadit sport, jako samostatnou položku do státního rozpočtu,
výrazně navýšit výdaje státu na sport
a nastavit pravidla tak, aby financování sportu bylo zcela transparentní.
Jsme si vědomi, že základní tělovýchova neboli školní sport, je v kompetenci ministerstva školství.
Nicméně systémové řešení podpory všech ostatních forem sportu, jako jsou vrcholový, výkonnostní, či masový, by měla zajistit nově vytvořená Agentura na podporu a řízení sportu.
Jde o systémové řešení, které by mělo být podpořeno vytvořením a schválením zákona o sportu a následně střednědobé Koncepce podpory rozvoje sportu
– zpracovat dvouleté akční plány realizace,
vyhodnocení a kontroly plnění úkolů definovaných Koncepcí na léta 2018–2022 a 2020–2021.
Naše cíle v podpoře a rozvoji sportu:
Podpora školního sportu a pohybových aktivit mládeže;
Výchova trenérů,
jejich motivace a zapojení na základních školách a centrech volného času;
Systematická výchova talentů,
podpora sportovních středisek a center mládeže a nově uvažovaných sportovních národních olympijských center, nebo center krajského sportu;
• Zvýšená podpora prioritních sportů (olympijské a kolektivní);
Podpora státní reprezentace;
Podpora sportu hendikepovaných,
v rámci systémového řešení oblasti sportu implementujeme příslušné články Úmluvy o právech osob se zdravotním postižením tak, aby byl zajištěn rovný přístup;
Vytvoření reálného registračního rejstříku sportovců;
Zajištění dlouhodobého financování sportu ve všech výkonnostních úrovních;
Jasně definovat jednotlivé subjekty, které budou příjemci dotací a z jakých programů budou financovány;
Pasportizace sportovní infrastruktury v České republice;
Výstavba multifunkčních sportovišť v každé větší obci, zároveň modernizace stávajících sportovišť;
Vytvoření podmínek pro přístup veřejnosti na tato sportoviště, především ta školní či univerzitní;
Modernizace olympijských sportovních center, jako jsou Nymburk či Račice;
Modernizace a optimalizace využití stávajících významných sportovišť, jako je např. mamutí skokanský můstek v Harrachově;
Podpora výstavby nově připravovaných projektů – multifunkční hokejová aréna a fotbalový stadion v Brně Za Lužánkámi, Horácký stadion v Jihlavě, Národní tréninkové centrum Věry Čáslavské pro gymnastiku v Praze, rychlobruslařský areál Martiny Sáblíkové v Novém Městě na Moravě, plochodrážní stadion v Mariánských lázních a jiné pro sport významné stavby.
Přestože základní tělovýchova je v kompetenci ministerstva školství, nová agentura pro rozvoj a řízení sportu by měla být koncepčním garantem pro stanovení obecných principů tělovýchovy a pohybových aktivit mládeže.
Budeme podporovat zdravý životní styl v osnovách, především pro základní školy.
Vytvoříme komplexní motivační program pro děti od předškolního věku (včetně handicapovaných) k výuce všestranné pohybové gramotnosti a základů zdravého životního stylu.
Od školního roku 2018–2019 zavedeme ve spolupráci se sportovními svazy systém návaznosti organizované sportovní činnosti pro studenty přecházející ze středních škol na univerzity, založením tzv. Univerzitních lig.
Navrhneme systém financování pro výstavbu sportovní infrastruktury.
Zmapujeme potřeby rekonstrukce starých a výstavbu nových sportovišť dle požadavků měst a obcí, ale i sportovních klubů, sokolů apod.
Na základě toho vytvoříme investiční plán, který podpoří výstavbu všech úrovní sportovní infrastruktury.
Nejen sportovišť pro rozvoj vrcholového sportu, ale i hřišť, sportovišť a workoutových center pro každodenní sportovní aktivity všech věkových kategorií.
Menší projekty budou financovány z ministerstva pro místní rozvoj,
větší projekty by pak měly být financovány v rámci samostatné kapitoly sportu na principu 1-1-1 (1 díl investice obec, 1 díl kraj a 1 díl stát), kterou plánujeme výrazně navýšit.
