INLEIDING  Op 20 oktober viel de regering Martens VI over het dossier Happart. Sindsdien jammeren Martens en Verhofstadt voortdurend hoe spijtig dit is voor de continuïteit van het herstelbeleid. Alsof zij geen schuld hebben aan de val van de regering. Nochtans hebben CVP en PVV het probleem Happart geschapen door hem als burgemeester te benoemen. Zij hebben de voorbije jaren een oplossing steeds maar verdaagd en de rechtstaat geweld aangedaan om Martens in het regeringszadel te houden. Het Happart-probleem verdoezelde bovendien de sterke onenigheid die reeds maanden binnen de meerderheid bestond : over de fiscale hervorming, over de verdere sanering van de overheidsfinanciën, over abortus, enz. Er zit duidelijk grote sleet op de CVP-PVV-coalitie in het algemeen en op de regering in het bijzonder.  Hoezo herstel?  Van het herstelbeleid waar de huidige meerderheid het zo graag over heeft, is weinig te merken:  -   het aantal volledig uitkeringsgerechtigde werklozen stagneert rond     de 500000. Bovendien worden de statistieken stelselmatig     gemanipuleerd: volgens het budget zijn er momenteel 544000     werklozen. Dit betekent een stijging met ruim 180000 sinds Martens V     aantrad. Onder Martens VI bedraagt de stijging nog bijna 30000.     Nochtans beloofde Martens in zijn regeringsverklaring absolute     voorrang aan de werkgelegenheid.  -   het begrotingstekort zal eind 1987 vele miljarden hoger zijn dan     door de regering voorgehouden wordt. Bovendien is er ook hier een     vervalsing van de cijfers: door allerlei technieken (debudgettering,     schuldherschikking,....) werden miljarden doorgeschoven naar     volgende regeringen en naar volgende generaties. Het sneeuwbaleffect     van de Rijkschuld is geenszins doorbroken momenteel bedraagt ze     bijna 6000 miljard, tegenover 2400 miljard in 1981! Werd in 1981     elke Belg nog geboren met een schuld van 200000 fr. in zijn wieg,     dan is dit na vijf jaar Martens opgelopen tot 600000 fr.! Nochtans     gaf de regeringsverklaring voorrang aan het gezond maken van de     overheidsfinanciën.  -   de fiscale druk nam onafgebroken toe. In 1981 bedroegen de heffingen     1600 miljard, of 43,3 van het BNP; in 1987 is dit opgelopen tot 2400     miljard, of 45,8 van het BNP. Nochtans zou volgens de     regeringsverklaring de fiscale druk niet stijgen.  -   de averechtse herverdeling, de sociale ongelijkheid en de zichtbare     verarming waren de laatste jaren nimmer zo groot. Tengevolge van dit     beleid leven ca. 600000 mensen nu reeds beneden de absolute     armoedegrens. Nochtans beloofde Martens in zijn regeringsverklaring     een sociaal rechtvaardige verdeling van de inspanningen, met     bescherming van de minstbedeelden.  We zitten dus nog altijd in de tunnel, waarvan men ons reeds in 1985 het einde had beloofd. Erger nog het einde van de tunnel verwijdert zich zienderogen. De beurscrash, de slechte economische vooruitzichten en de groeiende ongelijkheid zijn zoveel tekenen aan de wand dat de neoliberale recepten geen oplossingen bieden voor de economische en maatschappelijke problemen.  Met z'n allen vooruit.  Het neoliberale herstelbeleid biedt dus duidelijk geen oplossing voor het tekort aan arbeidsplaatsen, voor de onrechtvaardige verdeling van de lasten van de crisis en voor een werkelijke sanering van de openbare financiën. De Vlaamse socialisten hebben met tal van haalbare voorstellen reeds aangetoond dat er wel degelijk een ander beleid mogelijk is. Dat de werkloosheid kan dalen, mits een doelmatig sociaal-economisch beleid. Dat een belastingverlaging voor actieven niet alleen nodig is, maar er ook onmiddellijk kan komen. Dat de sociale zekerheid zowel gevrijwaard kan worden als rechtvaardig kan zijn. Dat het overheidstekort effectief kan teruggedrongen worden, zonder een deflatiebeleid te voeren en zonder in een autoritair optreden te vervallen. En dat vrede geen droom is. Een keuze voor de SP is met andere woorden een keuze voor een werkelijk herstel, voor rechtvaardigheid en voor democratie. Het is een keuze voor solidariteit, gericht op de toekomst. De SP wenst de bevolking niet tegen elkaar op te zetten en een beperkte groep te begunstigen op de rug van de grote meerderheid, zoals de laatste jaren geval maar al te dikwijls het geval was. Een echt en eerlijk herstelbeleid betekent voor ons: er met z'n allen op vooruitgaan.  KRACHTLIJNEN VAN DE SOCIALISTISCHE AANPAK.  1. MEER WERK IS MEER WELVAART.  Voor de SP heeft de strijd tegen de werkloosheid nog steeds de hoogste prioriteit. De grondbeginselen van haar sociaal-economisch alternatief blijven dus geldig. Selectieve stimulering van de economie, herverdeling van het beschikbare werk en koopkrachtherstel vormen de basis van deze doelmatige en rechtvaardige aanpak.  1.1. Werk scheppen, werk beter verdelen.  Nieuwe arbeidsplaatsen en welvaart kunnen er maar komen indien de economische activiteit toeneemt. Bovendien moet deze stimuleringspolitiek selectief gebeuren. Zodat de economische groei en de toegenomen bedrijfsactiviteiten niet alleen meer kwaliteitsintensief en meer milieuvriendelijk worden, maar zich ook in nieuwe jobs vertalen. Dit vereist een gericht beleid. Het neoliberale fabeltje dat toegenomen winsten automatisch tot meer investeringen en daarna tot meer werk zouden leiden, is immers doorprikt. Economische groei alleen volstaat echter niet om het werkloosheidsprobleem op te lossen. Zoals de SP reeds herhaaldelijk beklemtoonde, is daarvoor een belangrijke herverdeling van het beschikbare werk (met behoud van loon) noodzakelijk. De veralgemening van de 38u-werkweek zal wettelijk ingesteld worden. Bovendien zal tijdens de komende legislatuur en in Europees verband werk worden gemaakt van een drastische arbeidsduurvermindering. Meerdere concrete formules, zoals vermindering van de wekelijkse arbeidsduur, loopbaanonderbreking, soepele overgang naar pensionering , bijkomende verlofdagen, enz..., komen daarvoor in aanmerking. Deze herverdelingsformu1es moeten uitgewerkt worden tot volwaardige instrumenten van het tewerkstellingsbeleid.  1.2. De tewerkstellingsprogramma’s uitbreiden.  De huidige complexe programma's moeten tot een overzichtelijk systeem met volwaardige statuten worden omgevormd. Deze maatschappelijke projecten dienen prioritair voorbehouden te worden voor de zwakste groepen (vrouwen, jongeren, oudere en langdurige werklozen, mensen die genieten van het bestaansminimum). Ook verbeterde her- en bijscholingsmogelijkheden moeten de tewerkstellingskansen van deze groepen uitbreiden.  1.3. Werk voor jongeren na hun schooltijd.  Deeltijds leren, alternerend leren, de RVA-beroepsopleidingen en betere herscholingsmogelijkheden binnen het onderwijs moeten jongeren nieuwe tewerkstellingsperspectieven bieden. Het systeem van deeltijds leren/deeltijds werken dient voorbehouden te worden aan laaggeschoolde jongeren, die vallen onder de leerplicht. In plaats van de huidige veelheid van systemen, wensen we te komen tot één enkel "leer-werkplaatsenplan" waarbij de plaatsing en de arbeidsvoorwaarden dienen verbeterd te worden. Vakbonden, patronaat en onderwijsinstanties moeten in één overleg betrokken worden. Voor jongeren na de schoolplicht dienen er, naast de algemene tewerkstellingspolitiek, specifieke maatregelen uitgewerkt te worden. Hiertoe behoort bv. de vervanging van een bruggepensioneerde of een oudere werknemer die zijn arbeidsprestaties vermindert als overgang naar zijn pensioen, door een jongere. Specifieke ondersteuningsmaatregelen voor laaggeschoolden en/of langdurige werkloze jongeren zullen uitgewerkt worden. Het is een maatschappij onwaardig om jongeren maanden of zelfs jaren niets anders te laten kennen dan werkloosheid. Samen met het actief tewerkstellingsbeleid en de uitbreiding van de tewerkstellingsprogramma's moet dit er toe leiden dat jongeren na hun schooltijd maximaal 6 maanden werkloos zijn. Zij hebben m.a.w. een reëel recht om hetzij beroepservaring op te doen, hetzij op her- en bijscholing.  1.4. Nieuwe initiatieven op gemeentelijk vlak.  De gemeenten kunnen en moeten een belangrijke rol spelen in de strijd tegen de werkloosheid. Lokale tewerkstellingsinitiatieven moeten bijgevolg ondersteund worden. Gemeenten moeten de mogelijkheid krijgen om eigen tewerkstellingsprogramma's op te zetten. Zij mogen er echter niet toe leiden dat de gemeente haar eigen diensten ontmantelt en op termijn nog enkel personeel met een tijdelijk en onzeker statuut tewerkstelt. In verband met informatie voor werklozen hebben gemeenten een belangrijke rol' te spelen. Daarnaast dienen de gemeenten ook de werklozenwerkingen te ondersteunen.  2. DE RUGGEGRAAT VAN ONZE ECONOMIE VERSTERKEN.  De voorbije zes jaren bleven de economische groeiprestaties van België beneden het peil van de meeste EEG-landen. Dit als gevolg van het gevoerde deflatiebeleid en de afbraak van de overheidsinvesteringen enerzijds, en van het feit dat niets gedaan werd aan de structurele tekortkomingen van de Belgische economie anderzijds. Daardoor bleef de inkomensontwikkeling in ons land ondermaats, gingen marktaandelen in binnen- en buitenland verloren en bleef de werkloosheid op een onverantwoord hoog peil.  2.1. Opnieuw aansluiten bij de andere Europese landen.  Alles moet in het werk worden gesteld opdat de economische groei van België opnieuw ten minste het gemiddelde peil van de andere Europese landen zou halen. Naast een verruiming van de binnenlandse vraag ingevolge de koopkrachtverbetering, moet dit door:  a. een stimulering van de privé-investeringen.  De SP wil voor de investeringen in de privé-sector een relanceplan op gang brengen. Dit plan, dat moet uitgewerkt worden in overleg met vertegenwoordigers van de werkgevers en werknemers, moet steunen op volgende beginselen:  -   selectiviteit, zodat dit in overeenstemming is met zowel de     doelstellingen van een kwalitatieve en ecologisch verantwoorde     groei, als met de noodzaak de tewerkstelling uit te breiden.  -   sluitende overeenkomsten, zodat tegenover elke vorm van     overheidssteun duidelijke en afdwingbare tegenprestaties van de     privé-sector staan.  -   doorzichtigheid en administratieve eenvoud.  Naar KMO's toe zal een specifiek stimuleringsplan uitgewerkt worden. Kleine en middelgrote bedrijven kunnen immers een bijzondere rol spelen in het scheppen van werkgelegenheid en in de technologische ontwikkeling. Ook ten aanzien van de bouwsector zullen specifieke stimuleringsmaatregelen genomen worden.  b. een selectieve uitbreiding van de overheidsinvesteringen.  Ondanks de voorstellen en richtlijnen van Internationale organisaties om via het opvoeren van publieke investeringen een economisch relancebeleid te voeren, werden de voorbije jaren de overheidsinvesteringen stelselmatig verminderd. Het gevolg is dan ook dat het peil van onze overheidsinvesteringen aanzienlijk beneden dit van de andere Europese landen ligt. De SP stelt bijgevolg dat de overheidsinvesteringen op basis van een meerjarenplan moeten opgetrokken worden tot minstens het gemiddelde niveau van de andere EEG-landen. Dit mag evenwel niet gebeuren door een blinde aanzwengeling van de publieke investeringen. Er moet selectief geïnvesteerd worden, zodat de economische activiteit en herstructurering doelgericht ondersteund wordt, de tewerkstelling zoveel mogelijk bevorderd wordt en meer aandacht besteed wordt aan de kwalitatieve aspecten van productie en verbruik. Naast een verschuiving van de overheidsinvesteringen in de richting van kleinschalige en meer arbeidsintensieve projecten, moet bij nieuwe investeringen de aandacht vooral gaan naar openbaar vervoer, milieubescherming recyclage van afvalstoffen, betere huisvesting en stadshernieuwing, energie- en grondstoffenbesparingen, onderhoud en verbetering van het wegennet, verkeersveiligheid, enz.  2.2. Een actieve industriepolitiek.  Na zes jaar ontmantelingspolitiek door de CVP-PVV- coalitie is er opnieuw nood aan een actieve en efficiënte industriepolitiek, gericht op een kwalitatieve verbetering van het productiepakket en van de concurrentiekracht in binnen- en buitenland. Zodat de ruggengraat van onze economie versterkt wordt en wij onze troeven beter kunnen uitspelen. De SP wil m.a.w. dat de overheid opnieuw meer aandacht zou geven aan de productieve krachten in ons land in plaats van aan de financiële, zoals de voorbije zes jaar is gebeurd. Het industriebeleid dat de SP voorstaat, heeft volgende centrale doelstellingen:  -   het gericht versterken van de economische structuur.  -   het opvoeren van de kwaliteit van de productie.  -   het creëren van nieuwe arbeidsplaatsen.  -   een vernieuwing van de arbeidsorganisatie en -verhoudingen.  -   het spreiden van productie en tewerkstelling over de regio's.  -   behoud van natuur en milieu.  -   besparen op energie en grondstoffen.  -   een meer rechtvaardige internationale economische orde.  Het relanceplan dat de SP met betrekking tot de investeringen voorstelt, moet met deze doelstellingen rekening houden. Ook in het kader van de industriepolitiek hebben de overheidsinvesteringen een trekpaardfunctie. Deze moeten bij voorrang gericht worden op:  -   het doorbreken van structurele knelpunten in de economie.  -   bepaalde spitssectoren, nl. zowel deze waarin ons land een     internationale voorsprong heeft als deze die van uitzonderlijk     belang zijn voor de versteviging van het industrieel weefsel.  -   het wetenschappelijk onderzoek.  Overheidsbestellingen zullen meer gehanteerd worden als een instrument om de economie richting te geven en te stimuleren. Daartoe moeten zij zoveel mogelijk geïntegreerd worden in de keten van economisch, sociaal en ecologisch beleid van de overheid. De SP-voorstellen inzake industriebeleid moeten zowel op nationaal als regionaal vlak uitgewerkt worden.  2.3. Technologiebeleid.  Om de sterke punten in onze economie beter uit te spelen, moeten onze technologische mogelijkheden meer benadrukt worden. De overheid dient daartoe, in samenwerking met werknemers en werkgevers, programma's tot stand te brengen waardoor knelpunten die een vernieuwing van producten en productieprocessen in de weg staan, weggenomen worden. Dit houdt in dat:  -   het wetenschaps- en industriebeleid de beschikbaarheid en overdracht     van technologie moet bevorderen.  -   het industriebeleid de eigen research en ontwikkeling bij     ondernemingen moet stimuleren, evenals de commerciële investeringen     die samenhangen met technologische ontwikkeling.  Milieuvriendelijke technologie en research naar aangepaste technologie voor de Derde Wereld moet extra gestimuleerd worden. De toekenning van middelen voor onderzoek naar nieuwe technologieën is afhankelijk van het akkoord 10% van deze middelen te besteden aan onderzoek naar de maatschappelijke gevolgen ervan. De invoering van nieuwe technologieën moet planmatig gebeuren, zodat zorg gedragen wordt voor het behoud van een maximale tewerkstelling via waarborgen voor de nodige herscholing.  CAO nr. 39 met betrekking tot het sociaal overleg en de sociale controle op nieuwe technologieën, moet geëvalueerd en verbeterd worden.  Wetenschapsbeleid.  Het wetenschappelijk onderzoek moet kaderen in zowel een actieve industriepolitiek als een actief technologiebeleid. Het onderzoek in de menswetenschappen en het fundamenteel onderzoek mogen evenwel niet verdrongen worden door onderzoek dat toegespitst is op de industriële bedrijvigheid. De overheid moet in het bezit blijven van de onderzoeksresultaten in de mate dat zij het onderzoek zelf financiert. Rechtstreekse researchsteun aan bedrijven mag enkel gebeuren in het kader van contractuele planning. Indien de resultaten van de research niet tijdig in eigen land gevaloriseerd worden, komt de eigendom ervan alleszins aan de overheid toe. De totale overheidsfinanciering van wetenschappelijk onderzoek moet trapsgewijze opgevoerd worden tot het Europese gemiddelde. Deze verhoogde inspanning moet er o.m. toe leiden dat de Vlaamse achterstand op Wallonië bij de toekenning van kredieten voor wetenschappelijk onderzoek weggewerkt worden. Het inhaalplan moet ook gepaard gaan met een relance van de wetenschappelijke tewerkstelling.  2.4. Een dynamisch exportbeleid.  Voor een land met een kleine binnenlandse markt is het van essentieel belang dat het exportgerichte productiepotentieel doelgericht ondersteund wordt. Daarom moet de overheid meer aandacht besteden, aan een ruimer exportbeleid naar meerdere landen op basis van de kwaliteit en de aard van de producten. Vooral het exportpotentieel van KMO's moet meer benadrukt worden. De instrumenten en financiële middelen ter bevordering van de export mogen niet langer versnipperd worden, maar moeten integendeel dringend vereenvoudigd, beter gecoördineerd en efficiënter benut worden. Het bestuursapparaat moet vooral dichter bij de kleine en middelgrote bedrijven gebracht worden. Daarom stelt de SP niet alleen voor alle financiële aspecten van de exportsteun te groeperen in één instelling (een zgn. export-importbank), maar ook de andere instrumenten van het exportbeleid in één loket bijeen te brengen en te decentraliseren. In het exportbeleid moet ook meer aandacht gaan naar de handel met de Oost-Europese landen (wat de internationale ontspanning ten goede zou komen) en met de Derde Wereldlanden, inzonderheid met landen waar een politieke democratie wordt nagestreefd.  2.5. Meer aandacht voor de dienstensector.  De SP wil dat het overheidsbeleid ook meer aandacht zou besteden aan zowel de commerciële als niet-commerciële dienstensector. Niet alleen omdat deze sector inzake tewerkstelling belangrijke mogelijkheden in zich houdt, maar ook omwille van de noodzaak met meer kwaliteitsgerichte diensten op de behoeften van de bevolking in te spelen. Met betrekking tot de commerciële dienstensector moet er bovendien op gewezen worden dat de geplande verwezenlijking van de Europese marktintegratie in 1992 een enorme internationale uitdaging voor deze sector zal meebrengen. Er stelt zich bijgevolg voor de dienstverlenende bedrijven. zoals verzekeringsmaatschappijen, financiële instellingen, vervoersondernemingen, enz., een dwingende noodzaak om hun producten te herdefiniëren en beter in te spelen op de markt. De overheid moet daarbij een actieve rol spelen, zowel in ondersteunende en stimulerende als richtinggevende zin.  2.6. Land- en tuinbouwbeleid.  De landbouwpolitiek (zowel Europees als nationaal) heeft geen billijke oplossing geboden voor de problemen van de landbouw en de landbouwbevolking. De S.P. wenst het behoud van arbeidsplaatsen met een behoorlijk inkomen in deze sector o.m. door het familiaal bedrijf te beschermen door structuurverbeterende maatregelen. Dit betekent verder ook o.m. een pachtwet waarbij de positie van de pachter wordt versterkt. Tevens pleit de S.P. voor de democratisering van de land- en tuinbouwvertegenwoordiging.    3 KOOPKRACHTHERSTEL   3.1. GENOEG INGELEVERD  Ook de bescherming en verbetering van de inkomens uit arbeid en de sociale vergoedingen is een beleidsprioriteit voor de SP. Dit betekent dat een punt moet gezet worden achter de inleveringen door deze bevolkingsgroepen. 0.m. door het normale mechanisme van de koppeling van de tonen, wedden en sociale vergoedingen aan de index te herstellen.  3.2 OPNIEUW EEN SAMENHANGENDE PRIJZENPOLITIEK  Er moei opnieuw een samenhangend prijzenbeleid worden gevoerd dat steunt op concertatie en onderhandeling, in samenspraak niet de economische en sociale gesprekspartners vertegenwoordigd in de Commissie tot Regeling der Prijzen.  De overheid moet haar interventiebevoegdheden volledig behouden en de concurrentie vrijwaren daar waar zij effektief bestaat  Zij moet aan de consument een juiste prijs kunnen waarborgen en de kostenbesparingen en -dalingen in de verbruikersprijzen tot uiting doen kooien.  3.3. BELASTINGVERLAGING  De SP pleit reeds geruime tijd voor een belastingverlaging voor inkomens uit arbeid en voor vervangingsinkomens. Wetsvoorstellen in die zin werden reeds neergelegd.  De belastingdruk op de actieven is te hoog. Beklemtoond moet worden, dat dit een gevolg is van de totaal onrechtvaardige vaststelling van de belastbare massa: enerzijds worden arbeidsinkomens progressief belast aan soms torenhoge aanslagvoeten, terwijl anderzijds de belasting op inkomsten uit roerende vermogens tol 25 % beperkt blijft en er nog altijd geen effectieve vermogensbelasting is Ingevoerd. Bovendien heeft de voorbije regering van christen-democraten en liberalen allerlei technieken van belastingontwijking, fiscale aftrekken en regelrechte fraude oogluikend toegelaten of zelfs in de hand gewerkt.  De onrechtvaardigheid van het regeringsplan  Inzake belastingverlaging dient de prioriteit niet gegeven te worden aan de hoogste inkomens, zoals CVP en PVV willen doen. Van hen zouden de hoogste inkomens in handen van 3 % van de bevolking, 25 % van de belastingverlaging krijgen, terwijl bijvoorbeeld alleenstaanden met kinderen niet alleen geen belastingvermindering krijgen (naar via een verhoging van de indirecte belastingen bovendien nog meer zullen moeten betalen.  Daarbij is tiet duidelijk dat CVP en PVV kiesbedrog wilden plegen: de geschenken zouden er komen voor de verkiezingen van eind 1989; de rekening onmiddelijk daarna, onder de vormt van verhoogde BTW of accijnzen op benzine, dranken en rookwaren…. Het regeringsplan is immers niet eens voor de helft financieel gedekt.  Door deze verhoging van belastingen zou men niet de ene hand terugnemen wat men (met de andere had gegeven. Alleen de hoogste inkomens zouden er beter van geworden zijn. Van PVV-zijde had men dit in dit verband nog maar eens gemunt op de sociale zekerheid. Deze partij liet er geen twijfel over bestaan dat een groot gedeelte van de belastingverlaging moet worden gedragen door de gepensioneerden.  De SP- voorstellen  De voorstellen tot belastingverlaging van de SP zijn eenvoudig, economisch doelmatig en sociaal rechtvaardig. Zij gaan uit van volgende beginselen:  * een rechtvaardige gezinsbenadering met  • decumul voor twee inkomensgezinnen;  • een ruimere en rechtvaardige belastingaftrek voor één inkomensgezinnen en alleenstaanden ;  - een verlaging van de belasting op arbeidsinkomens ;  - een eerlijke benadering van de koopkracht met  • een volledige belastingvrijstelling voor iedereen van dat deel van zijn inkomen dat gelijk is aan het bestaansminimum,  • verzachting van de fiscale druk op de vervangingsinkomens;  • een evaluatie van de fiscale aftrekken en vrijstellingen ;  • vermindering van een aantal hogere aanslagvoeten die de kaderleden overmatig belasten.  Essentieel in dit plan is dat de lastenvermindering ten goede komt aan de lagere en middelgrote inkomens uit arbeid, waarbij zowel de werknemers en de kaderleden als de zelfstandiger+ en uitkeringstrekkers aan bod komen. Gelijktijdig moet het ondoorzichtige systeem van fiscale aftrekken en vrijstellingen herzien worden. Onverantwoorde en ondoelmatige fiscale uitgaven en voorrechten moeten afgeschaft worden. Deze compenserende maatregelen bieden de hervorming niet alleen een eigen financiering (naar zijn tevens noodzakelijk voor de opbouw van een rechtvaardig fiscaal stelsel en geven de belastinghervorming een grotere geloofwaardigheid. Indien men niet tegelijk met de belastingvermindering een aantal fiscale uitgaven saneert, dan zullen uiteindelijk nieuwe besparingen nodig zijn. Onnodig te zeggen dat de sociaal verzekerden en de zwakkeren in de samenleving dan opnieuw het gevaar lopen het gelag te zullen betalen. De SP wil ook echt werk maken van een ver betering van de positie van de belastingplichtige langsheen het verzekeren van een grotere toegankelijkheid zowel van de fiscale wetgeving eis de administratie (voorlichtingsbureaus) als het vereenvoudigen van belastingformulieren. Tezelfdertijd zal de SP echter ook consequent de strijd tegen de fiscale fraude opnieuw aart pakken en de mogelijkheden hiervoor versterken, o.a. door het opnieuw armslag geven aan de Bijzondere Belastinginspectie.  -   een evaluatie van de fiscale aftrekken en vrijstellingen.  -   vermindering van een aantal hogere aanslagvoeten die de kaderleden     overmatig belasten.  Essentieel in dit plan is dat de lastenvermindering ten goede komt aan de lagere en middelgrote inkomens uit arbeid, waarbij zowel de werknemers en de kaderleden als de zelfstandigen en uitkeringstrekkers aan bod komen. Gelijktijdig moet het ondoorzichtige systeem van fiscale aftrekken en vrijstellingen herzien worden. Onverantwoorde en ondoelmatige fiscale uitgaven en voorrechten moeten afgeschaft worden. Deze compenserende maatregelen bieden de hervorming niet alleen een eigen financiering maar zijn tevens noodzakelijk voor de opbouw van een rechtvaardig fiscaal stelsel en geven de belastinghervorming een grotere geloofwaardigheid. Indien men niet tegelijk met de belastingvermindering een aantal fiscale uitgaven saneert, dan zullen uiteindelijk nieuwe besparingen nodig zijn. Onnodig te zeggen dat de sociaal verzekerden en de zwakkeren in de samenleving dan opnieuw het gevaar lopen het gelag te zullen betalen. De S.P. wil ook echt werk maken van een verbetering van de positie van de belastingplichtige langsheen het verzekeren van een grotere toegankelijkheid zowel van de fiscale wetgeving en de administratie (voorlichtingsbureaus) als het vereenvoudigen van belastingformulieren. Tezelfdertijd zal de S.P. echter ook consequent de strijd tegen de fiscale fraude opnieuw aanpakken en de mogelijkheden hiervoor versterken, o.a. door het opnieuw armslag geven aan de Bijzondere Belastinginspectie.  3.4. Betaalbare huurprijzen.  Maatregelen moeten genomen worden opdat de huurprijzen van privé-woningen stabiel zouden blijven. Dit wil zeggen dat benevens een aanpassing aan de index de huurprijs enkel mag verhoogd worden, wanneer de verhuurder in de woning investeerde om ze te verbeteren en bijgevolg haar gebruikswaarde werd verhoogd. De huurprijsmatiging van de voorbije drie jaren (met 2 %) moet ook na 1.1.88. behouden blijven. Sociale woningen moeten tegen betaalbare huurprijzen ter beschikking gesteld worden aan wie er aanspraak op kan maken. Huurprijzen van sociale woningen mogen met niet meer stijgen dan de reële inkomensstijging, dit is de stijging van het werkelijk beschikbare inkomen van de huurder.  4. VOOR EEN SOLIEDE SOCIALE ZEKERHEID.  4.1. Niet raken aan de grondbeginselen.  Voor de SP mag er niet geraakt worden aan de grondbeginselen van de sociale zekerheid. Dit betekent dat:  -   de principes van de sociale zekerheid onaangetast moeten blijven.  -   de financiering in de toekomst verzekerd moet blijven.  -   de sociale zekerheid een individueel recht moet zijn en blijven.  4.2. Eenvoudiger, klantvriendelijker en rechtvaardiger.  Binnen het kader van deze grondbeginselen wil de SP evenwel het systeem van de sociale zekerheid grondig wijzigen:  -   door een vereenvoudiging van de reglementering en van de structuren     van de sociale zekerheid.  -   door een grondige verbetering van de administratie en de organisatie     op basis van klantvriendelijkheid, doorzichtigheid en sluitende     controle.  -   door het opstellen van een "Charter van de Sociaal Verzekerde", dat     aan de sociaal verzekerde ondubbelzinnige administratieve rechten     toekent.  -   door meer rechtvaardigheid op het vlak van de uitkeringen, door de     verhoging van de minimumuitkeringen en door een reeks van sociale     correcties.  De S.P. stelt zich tot doel alle juridische en feitelijke discriminaties inzake Sociale Zekerheid op grond van nationaliteit weg te werken.  4.3. De minimumuitkeringen verhogen.  Armoede is onaanvaardbaar. Alle sociale minima moeten daarom beantwoorden aan eenzelfde benedengrens, die a.h.w. een "fatsoensgrens" vormt waaronder sociale uitkeringen in geen geval mogen dalen. Deze grens moet gekoppeld worden aan het minimumloon en voor gezinshoofden trapsgewijs gebracht worden op 75 % van dat minimumloon (d.w.z. 25012 F), voor alleenstaanden op 60 % (d.w.z. 20009 F) en voor anderen op 40 % (d.w.z. 13340 F). Naarmate er meer budgettaire ruimte komt, wordt het trapsgewijs optrekken van de minima in de Sociale Zekerheid, parallel met de verhoging van de bestaansminima, één van de politieke prioriteiten.  4.4. Werkloosheid.  In het kader van deze "fatsoensgrens" wil de SP de minimumuitkeringen in de werkloosheid trapsgewijs verhogen. Voor samenwonende werklozen moet tevens de zgn. "derde forfaitaire periode", waarin de uitkering bijzonder laag ligt, afgeschaft worden. Dit als eerste stap naar de afschaffing van de categorie "samenwonenden". Ook voor gezinshoofden en alleenstaanden worden de minimumuitkeringen verhoogd. Het recht op een werkloosheidsuitkering moet onbeperkt in de tijd zijn, ook voor mensen die deeltijdse arbeidsprestaties hebben geleverd. Voor mensen met een deeltijdse job of onregelmatige loopbanen mag de toegang tot de werkloosheid in verhouding niet moeilijker zijn dan voor mensen met volledige en normale loopbanen. De situatie van oudere werklozen moet onmiddellijk verbeterd worden. In een eerste fase moet de regel gelden dat de uitkering van werklozen van 50 jaar of ouder (en met een beroepsverleden van minstens 20 jaar) niet mag dalen in de tijd. De dagelijkse stempelcontrole moet onmiddellijk afgeschaft worden voor alle werklozen. Dit geldt ook voor artikel 143, dat toelaat langdurige werklozen uit te sluiten. Bij sollicitaties moet er gratis openbaar vervoer zijn. Werkloze schoolverlaters moeten na hun wachtperiode een echte werkloosheidsuitkering krijgen gelijk aan de minimumuitkeringen.  4.5. Invaliditeit.  De minimumuitkering bij invaliditeit moet voor regelmatige werknemers met 5 % verhoogd worden. De categorie "samenwonenden", die recent werd ingevoerd en voor de betrokkenen dikwijls een zware inlevering betekent, leidt tot grove onrechtvaardigheden en moet daarom worden afgeschaft. Dit betekent dat alle gerechtigden zonder gezinslast recht krijgen op een uitkering van 45 % en gerechtigden met gezinslast op een uitkering van 65 %.  4.6. Pensioenen.  a. Niet raken aan het wettelijk pensioen.  De SP verzet zich tegen elke poging tot afbraak van de wettelijke pensioenen. Het kan niet dat overheidsgelden aangewend worden om privaat pensioensparen te stimuleren, terwijl de overheid tezelfdertijd haar verplichtingen ten aanzien van de pensioensector niet nakomt. Een werkelijk pensioenbeleid vereist visie op termijn en verantwoordelijk handelen. Dit engagement naar de toekomst van een pensioenstelsel dat solidariteit tussen en binnen de. generaties gestalte geeft en de beste vorm van pensioenzekerheid biedt, wil de SP op zich nemen. Bovendien moet er een coördinatie gebeuren van alle vormen van voorzorgsparen, waardoor de wildgroei in de verschillende extra-legale pensioenvormen aan banden gelegd wordt en elementaire rechtvaardigheid wordt tot stand gebracht. Extra-legale pensioenen mogen geen alibi zijn om het wettelijk pensioenstelsel uit te hollen.  b. Verhoging van de kleine pensioenen.  Heel wat gepensioneerden moeten het nog steeds stellen met een klein pensioen. Vooral de oudste pensioenen, die berekend worden op een groter aantal forfaitaire jaren, blijven achter. Aan hoogbejaarde gepensioneerden, die meestal grotere verzorgingskosten hebben, moet een bijzondere tegemoetkoming toegekend worden. Het gewaarborgd minimimumpensioen dient met 5 % verhoogd te worden. Beide maatregelen zullen voor de kleine pensioenen een gevoelige verbetering meebrengen.  c. Geen verhoging van de pensioenleeftijd.  Zowel om budgettaire redenen, als om tewerkstellings- en sociale redenen is het voor de SP volstrekt uitgesloten de pensioenleeftijd voor vrouwen op 65 jaar te brengen. De S.P. stelt voor om de beroepsloopbaan voor mannen en vrouwen te beperken tot 40 jaar met een soepele pensioenleeftijd tussen de 60 en 65 jaar.  4.7. Gezondheidsbeleid a. Kostenbeheersing.  De uitgaven van de ziekteverzekering worden mee beïnvloed door externe factoren, zoals vergrijzing van de bevolking en de technologische evolutie van de geneeskunde. Hoewel een nulgroei daarom uitgesloten lijkt, dringt zich toch een daadwerkelijke kostenbeheersing op. Alleen op die manier kan de toegang tot een kwalitatief hoogstaande geneeskunde voor de ganse bevolking gehandhaafd en verzekerd worden. In dezelfde gedachtegang wordt eveneens gepleit voor een dwingende programmering, zowel op het vlak van de gezondheidsinstellingen als van de dure hoogtechnische apparatuur. Een rationele spreiding dient beoogd, alsmede een gezonde verhouding tussen de privé en de openbare sector. De S.P. werpt zich blijvend op als de verdediger van het openbaar initiatief in de gezondheidssector en zal blijven ijveren dat de vrije keuze van de patiënt maximaal gewaarborgd wordt.  b. Forfaitaire betalingswijzen.  De prestatiegeneeskunde werkt uitgavenverhogend. Veralgemeende forfaitaire betalingswijzen van zorgenverstrekkers en gezondheidsinstellingen dringen zich bijgevolg op. In de ziekenhuissector impliceert dat een all-in vergoeding per type van bed, met inbegrip van de medisch-technische prestaties. Eenzelfde gedachtegang dient gevolgd te worden op het vlak van de medisch-technische diagnoseprestaties (klinische biologie en radiologie).  c. Sociale geneeskunde.  Het niveau van remgelden en persoonlijke bijdragen heeft een grens bereikt. Ingevolge een cumulatie van inleveringsmaatregelen bij bepaalde categorieën van verzekerden, is in sommige gevallen deze grens zelfs overschreden. Maatregelen dringen zich bijgevolg op om deze cumulatieve effecten te milderen. Ondraaglijk hoge remgelden (voor sommige geneesmiddelen, voor kinesitherapie en voor langdurige hospitalisatie) moeten opnieuw tot redelijke en betaalbare proporties teruggebracht worden. De voorkeurregeling voor minder-begoeden (de zgn. W.I.G.W.'s) moet worden versterkt. Dit zowel met het oog op een reële sociale geneeskunde, als wegens het preventieve effect van deze regeling.  Steeds met het oog op een waarachtige sociale geneeskunde wordt geopteerd voor het herstel van de derdebetalersregeling voor de ambulante verzorging.  d. Alternatieve verzorgingsvormen.  De gerealiseerde besparingen in de ziekenhuissector moeten daadwerkelijk de uitbouw van alternatieve verzorgingsvormen, zoals de thuiszorg, ten goede komen.  e. Overeenkomstenstelsel.  Het overeenkomstenstelsel met de zorgenverstrekkers dient gehandhaafd. Dit stelsel is nochtans vatbaar voor verbeteringen, waardoor de patiënt een grotere tariefzekerheid verkrijgt.  4.8. Minder-validen.  In het beleid van deze regering werden vooral de minstbedeelden getroffen, waarvan ondermeer een belangrijke groep gevormd wordt door de minder-validen. Daarom pleit de S.P. voor het herstel van de volledige indexering van de invaliditeitsvergoedingen en van de kosteloze ziekenzorg voor minder-validen. Bovendien wenst de SP dat bijzondere aandacht en ondersteuning zou gegeven worden aan patiënten met chronische ziekten. De SP is van oordeel dat werk moet gemaakt worden van de reële integratie van gehandicapten in de maatschappij. Zij zal dan ook bijzondere maatregelen uitwerken voor de indienstneming van minder-validen in openbare besturen en private ondernemingen, voor de toegankelijkheid van de;openbare gebouwen, enz ...Tevens zal de S.P. maatregelen uitwerken ter stimulering van de openbare en private instellingen die een verdere uitbouw van de gehandicaptenzorg en de zorg aan demente bejaarden nastreven. Tenslotte zal de S.P. onverwijld maatregelen nemen voor een versnelde afhandeling van de tegemoetkomingsdossiers van minder-validen bij het Ministerie.  4.9. Kinderbijslagen.  De SP stelt voor de kinderbijslag om te vormen tot een nationaal eenheidsstelsel. De sociale toestand of het beroep van de ouders mag niet bepalend zijn voor de kinderbijslag die kinderen krijgen. De kinderbijslag voor kinderen van zelfstandigen wordt m.a.w. opgetrokken tot het niveau van deze van de werknemers. De inhoudingen op de kinderbijslag worden afgeschaft, evenals de parallelle maatregel voor kinderloze gezinnen. Deze hervorming moet ook toelaten het bijzonder ingewikkelde geheel van de kinderbijslagkassen op te vangen in een enkele organisatie. Dit is de enige manier om een einde te maken aan de rompslomp die de kinderbijslag vandaag kenmerkt.  4.10. Betere sociale rechten voor de zelfstandigen.  De SP wil ook voor de zelfstandigen een volwaardig stelsel van sociale zekerheid uitbouwen. Als eerste stap daartoe wil de SP de invaliditeitsuitkeringen en de pensioenen voor zelfstandigen verhogen. De kinderbijslag voor zelfstandigen wordt verhoogd tot het. niveau dat geldt voor de werknemers. Gezien het feit dat in de gezondheidssector reeds een groot. gedeelte van de zelfstandigen vrijwillig verzekerd zijn voor de zogenaamde kleine risico's, is het mogelijk om op korte, termijn over te gaan tot een verplichte verzekering voor deze risico's. Dit zou reeds een eerste en belangrijke stap zetten in de richting van een nationaal eenheidsstelsel waarnaar de SP in de sector van de gezondheidszorgen op termijn streeft.  5. STRIJD TEGEN DE ARMOEDE.  De bestaansminima moeten verhoogd worden. Deze verhoging valt volledig ten laste van de nationale overheid. Daarnaast moet ook ingewerkt worden op de oorzaken van de toenemende armoede en marginalisering, door o.m.:  -   de tewerkste1lingsprogramma's open te stellen voor alle werklozen,     dus ook niet-uitkeringsgerechtigden.  -   projecten te steunen of te organiseren waarin kansarme jongeren een     praktijkopleiding of -ervaring krijgen die gericht is op het     arbeidsleven. Studiebeurzen moeten ingesteld worden voor     niet-klassieke vormen van onderwijs, waar in de eerste plaats het     verwerven van een basiskennis centraal staat.  -   beperking van de mogelijkheden voor maatschappijen om gas,     elektriciteit of water af te sluiten.  -   het invoeren van een recht op een minimum verbruik van     electriciteit, gas en water, waarvan de financiële last door de     respectievelijke maatschappijen gedragen moet worden.  -   een verbetering van de werking van het O.C.M.W., o.m. door nadruk te     leggen op maatschappelijke dienstverlening, op drempelverlaging en     op coördinatie van de welzijnszorg.  In het beleid moet ook meer aandacht gaan naar eenoudergezinnen. Deze gezinnen zijn immers uiterst kwetsbaar. Zo moet o.a. een alimentatiegeld gewaarborgd worden voor de kinderen van uit de echt gescheiden ouders. Indien er geen partner is die financieel bijdraagt, moeten kinderen van eenoudergezinnen aanspraak kunnen maken op wezenbijslag.  6. VOORRANG AAN HET LEEFMILIEU.  6.1. Leefmilieubeleid.  De huidige situatie in Vlaanderen is zeer verontrustend. De waterlopen in zijn erg vervuild. De lucht- en bodemkwaliteit is er sterk op achteruitgegaan. De industriële afvalstoffen vormen een reusachtige bedreiging voor het milieu. Zure regen vernietigt onze bossen en gebouwen. Bovendien ontstaat door al deze soorten verontreiniging een kringloop van vervuiling. Het is de hoogste tijd dat een kentering tot stand gebracht wordt. Daarom wil de SP kwalitatieve voorwaarden stellen aan de economische groei. Het stimuleringsbeleid moet m.a.w. selectief zijn naar het leefmilieu en aandacht hebben voor de maatschappelijke effecten van de productie. Ook het actief industriebeleid dat de SP voorstaat, moet ecologisch verantwoord zijn. Een doordacht leefmilieubeleid kan trouwens een belangrijke stimulans geven aan de werkgelegenheid. Naast het bevorderen van een geavanceerde milieugoederenindustrie en van wetenschappelijk onderzoek inzake milieutechnologie, bepleit de SP een overheidsbeleid dat vooral preventief is. Een goed milieubeleid is immers in de eerste plaats een voorkomingsbeleid, en dat is dan ook de basisgedachte in alle SP-voorstellen inzake leefmilieu. Concreet betekent dit vooral de invoering van milieueffectenrapportering en veiligheidsrapporteringen, zoals de  SP reeds herhaaldelijk beklemtoond heeft. Maar ook van milieuheffingen ("de vervuiler wordt bestraft"), van het strikt reglementeren van bepaalde gevaarlijke producten en productieprocessen, van het opleggen van normen die verontreiniging voorkomen van water, lucht en bodem, en van het behouden en beschermen van onze natuur. De SP verzet zich tegen de bouw van een afvaleiland. De S.P. pleit voor de naleving van de Europese milieurichtlijnen en de verdragen inzake oppervlaktewater, gevaarlijke stoffen en afvalstoffen.  6.2. Een rationeel gebruik van energie.  De SP geeft in het energiebeleid prioriteit aan het rationeel energieverbruik (R.E.V.). Dit in tegenstelling tot de vorige regering, die alle middelen daartoe systematisch heeft geschrapt. Een R.E.V.-beleid veronderstelt echter meer dan het louter ter beschikking stellen van budgettaire middelen om energiebesparende investeringen te stimuleren. Zoals reeds gesteld in het programma van 1985, betekent het vooral dat er nood is aan een globaal en geïntegreerd energiebeleid, waarbij planning in de plaats komt van de marktmechanismen en van de louter sectoriele belangen. Het betekent ook dat de gemeenschap een sterkere greep moet krijgen op de energiesector. Het uitrustingsplan 1985-95 voor de electriciteit dat onlangs door de leden van het Nationaal Comité voor Energie is goedgekeurd (met uitzondering van het ABVV), is kompleet achterhaald. De meest essentiële determinanten uit dit plan zijn immers volkomen gewijzigd. Er moet bijgevolg een nieuw uitrustingsplan 1987-97 opgesteld worden. Dit nieuwe plan moet in het parlement de basis zijn voor een nieuw energiedebat. De SP zal in dit debat aandringen op een positieve benadering van zowel de resterende steenkoolindustrie als van milieuvriendelijke energiebronnen.  6.3. Stop aan de kernenergie.  De SP wil dat een einde gemaakt wordt aan de eenzijdig op kernenergie gerichte energiepolitiek. De SP wijst dan ook de bouw van een 8e kerncentrale van de hand, evenals de vervanging van bestaande kerncentrales door nieuwe. Er moet dringend werk worden gemaakt van een grensoverschrijdende studie over de ontmanteling van kerncentrales. Ook onderzoek naar milieuvriendelijke energietoepassingen en naar de ontwikkeling van alternatieve energiebronnen moet gestimuleerd worden. Belgoprocess, het vroegere Eurochemic, mag niet heropend worden. De SP eist verbod op dumping van kernafval in zee. Er moet een onafhankelijk instituut komen voor de controle op de nucleaire veiligheid en gezondheid in ons land. Realistische en sluitende rampenplannen moeten uitgewerkt en openbaar gemaakt worden. Ook moeten dringend maatregelen getroffen worden voor een uitgebreide en eerlijke voorlichting van de bevolking met het oog op de bescherming tegen een eventuele kernramp.  7. PRIORITEIT AAN HET OPENBAAR VERVOER EN VERKEERSVEILIGHEID.  7.1. Een beter en goedkoper openbaar vervoer.  België beschikt over voldoende goede wegen en snelwegen. Vermits dagelijks duizenden auto's zich vastrijden in eindeloze files, met alle economische en psychologische schade vandien, kiest de SP voor een beter, goedkoper en sneller openbaar vervoer. Dit moet centraal staan in heel de vervoerpolitiek, dichter bij de gebruiker worden gebracht en aantrekkelijker gemaakt. Dit betekent o.m:  -   een verbetering van de aansluitingen en overstapmogelijkheden, van     de stiptheid en de frequentie, van het comfort, en van het     herinvoeren van openbaar vervoer in de laatavonduren en de vroege     ochtend.  -   een herziening van de tarieven in het voordeel van de gebruikers. In     dit verband verzet de SP zich tegen de geplande verhoging van de     tarieven na 1 januari 1988.  -   dat de SP de TGV-plannen van de minister van Verkeerswezen afwijst,     in het bijzonder voor wat nieuwe beddingen betreft.Eerder moet er     een globale verbetering komen van het spoorwegnet, waardoor betere     en snellere nationale en internationale verbindingen mogelijk     worden.De NMBS moet met voldoende beheersautonomie een     toekomstgerichte investeringspolitiek in die richting kunnen voeren.  Daarnaast wil de SP zowel het zgn. langzaam verkeer (fietsers en voetgangers) als geïntegreerde vormen van personenverkeer bevorderen. O.m. door het uitbreiden, verbeteren en vooral gebruiksvriendelijker en veiliger maken van voetgangers- en fietspaden. In steden moeten er meer beveiligde fietsenstelplaatsen komen.  7.2. Meer verkeersveiligheid.  Voor de SP moet verkeersveiligheid bij alle maatregelen in verband met verkeer voorrang krijgen. Dit geldt in het bijzonder ten aanzien van kinderen. Vooral in de omgeving van scholen en in woonwijken moet de verkeersveiligheid verhoogd worden, door o. m. aangepaste verkeersborden, veiliger oversteekplaatsen, bredere voetpaden en school- en woonerven. Rondom elk speelterrein moeten verkeersarme zones voorzien worden.  Naast een globale verbetering van het wegennet, en in het, bijzonder van de fiets- en voetpaden, moeten er in drukke straten waar geen fietspaden zijn, stroken voor fietsers komen. Er moeten extra veiligheidsvoorzieningen komen rond bushalten die druk door kinderen worden gebruikt (o.a. wachthuisjes, vluchtheuvels en veiliger oversteekplaatsen). Dronkenschap achter het stuur moet zwaarder bestraft worden.  8. OPENBARE DIENSTEN VOOR DE BURGER.  De SP houdt vast aan de grondbeginselen van de verzorgingsstaat. Dat houdt in dat de overheid medeverantwoordelijkheid aanvaardt voor werkgelegenheid, sociale verzekering en wezenlijke openbare dienstverlening. Wat dit laatste betreft, wil de SP een aanpassing en verbetering van de openbare diensten. Zodat de overheid, ten dienste van de bevolking, beter kan inspelen op de maatschappelijke behoeften en uitdagingen vandaag. De SP beklemtoont m.a.w. de noodzaak aan goed werkende en betere openbare diensten en overheidsbedrijven ter realisatie van een democratische en sociaal rechtvaardige samenleving en als onderbouw voor een efficiënt economisch beleid.  8.1. Een.moderne en dienstbare overheidsadministratie.  De SP wil werk maken van een grondige reorganisatie van de ganse overheidsadministratie. De verstikkende bureaucratie en de complexiteit van de structuren, de reglementering en procedures moeten aangepakt worden. De organisatiefunctie in de openbare diensten moet op grond van een globaal beleidsproject op punt worden gesteld. Bij rationaliseringen en vernieuwingen moet men zowel oog hebben voor grotere doelmatigheid, toegankelijkheid en dienstbaarheid aan de bevolking als voor de tewerkstellingseffecten en de sociale gevolgen (bijvoorbeeld voor wat betreft de informatisering).  8.2. Een betere openbare dienstverlening, geen privatisering.  De SP kant zich tegen een privatisering van overheidsbedrijven. Daarentegen is er nood aan een modern overheidsbeleid en aan overheidsbedrijven in wel bewust gekozen sectoren en activiteiten. Dit met het oog op de vrijwaring van de economische en strategische belangen van de gemeenschap, het voor de overheid noodzakelijk inzicht in een aantal economische processen, en het beschikken over de nodige hefbomen ter verwezenlijking van zowel sociaal-economische doeleinden als het doorbreken van privé-monopolies en het realiseren van een grotere economische democratie. De overheidsbedrijven moderniseren en meer armslag geven, houdt in dat overheidsbedrijven in het kader van de sociaal-economische opties en opdrachten van de overheid over een maximale autonomie en verantwoordelijkheid moeten kunnen beschikken. Deze moet er komen door beheerscontracten, die de rechten en de plichten van zowel de overheid als het betrokken overheidsbedrijf duidelijk en ondubbelzinnig vastleggen. Overheidsbedrijven moeten dan efficiënt en rationeel economisch werken, zodat een optimale dienstverlening aan de burger gewaarborgd wordt. De tekortkomingen inzake efficiënt beheer, sociaal klimaat of dienstverlening, moeten grondig aangepakt worden. De saneringsplannen die werden opgelegd aan de NMBS, PTT en andere overheidsbedrijven zullen herzien worden. Dit om zowel een aantal perverse effecten (zoals bijvoorbeeld de automatische tariefstijgingen) als de lineaire tewerkstellingsafbraak ongedaan te maken.  8.3. Verbetering van de relatie tussen burger en bestuur.  In ons land wordt de burger nog altijd geconfronteerd met een onpersoonlijk en ondoorzichtig bestuur, waartegen hij haast geen verhaalmogelijkheden heeft. De SP wil aan deze toestand verhelpen door het instellen van een "Charter van de bestuurde". Concreet betekent dit de invoering van:  -   de plicht tot kennisgeving van bestuursbeslissingen.  -   de plicht om bestuursbeslissingen te motiveren, waardoor willekeur     tegengegaan wordt en de rechtsbescherming toeneemt.  -   de openbaarheid van bestuursdocumenten.  -   spreekrecht voor ambtenaren.  De burger moet daarenboven over aanvullende middelen beschikken inzake rechtsbescherming ten aanzien van de administratie. Een dwangsom moet kunnen opgelegd worden aan in gebreke blijvende administraties; bestuursbeslissingen moeten kunnen opgeschort worden wanneer blijkt dat de uitvoering ervan tot onherstelbare schade voor de benadeelde burger kan leiden. Tenslotte moet de mogelijkheid worden geboden om op een snelle, eenvoudige en niet-bureaucratische manier een einde te stellen aan onbillijkheden. Daartoe wil de SP een ombud instellen.  8.4. Ambtenaren.  De SP is voorstander van een collectieve arbeidsovereenkomst voor de openbare diensten gebaseerd op de volgende principes:  -   een onmiddellijk verhoogde koopkracht in de openbare sector,     gelijkwaardig aan de koopkrachtverbetering in de particuliere     sector. Daarbij moet bijzondere aandacht gaan naar de laagste     inkomenscategorieën. De solidariteitsbijdrage moet onmiddellijk     afgeschaft worden.  -   De S.P. pleit voor een selectieve aanwervingspolitiek met objectieve     aanwervings- en bevorderingscriteria, kwalitatief volwaardige jobs,     en moderne vormings- en bijscho1ingsmogelijkheden.  Wat het personeelsstatuut betreft, moet men ervan uitgaan dat de openbare sector slechts behoefte heeft aan twee personeelscategorieën: vaste en tijdelijke statutaire werknemers. De diversiteit van statuten moet dan ook tot deze twee herleid worden, waarbij vaste statutaire tewerkstelling de prioriteit heeft. Educatief verlof moet ook in de openbare administratie ingevoerd worden. Er moet een raamakkoord inzake de invoering van nieuwe technologieën afgesloten worden.  8.5. Lokale en regionale besturen.  De rol van de lokale en regionale besturen in een geregionaliseerd België moet worden herdacht. De dwingende en ook algemene voogdij moet worden omgebogen naar technische en administratieve bijstand. Om dat te bereiken zullen, binnen de herdachte bevoegdheidsverdelingen, ook de nodige financiële middelen dienen herschikt te worden. Daartoe is o.m. de aanpassing van het Provincie- en Gemeentefonds noodzakelijk.  9. HET OVERHEIDSTEKORT VERMINDEREN.  Het begrotingstekort moet geleidelijk verminderd worden. Indien de huidige tekorten elkaar blijven opvolgen en de schulden zich bijgevolg steeds verder opstapelen, komt er een ogenblik dat de overheid niet meer zelfstandig zal kunnen optreden. De toegenomen rentelast maakt dan de normale herverdelingsfunctie van de overheidsbegroting volledig onmogelijk. De overheid is dan immers verplicht een steeds groter deel van haar inkomsten aan te wenden om interesten te betalen; m.a.w. meer en meer belastinggelden te gebruiken om een inkomen te bezorgen aan diegenen die geld aan de overheid leenden. Socialisten kiezen dus consequent voor een vermindering van het overheidstekort, maar stellen gelijktijdig dat de werkelijke oorzaken ervan moeten aangepakt worden. In de eerste plaats is het terugdringen van de werkloosheid daarvoor essentieel. De stijging van de werkloosheid betekent voor de begroting immers niet alleen een toename van de uitgaven, maar ook. minder inkomsten voor de sociale zekerheid en minder belastingontvangsten. Ook de verzuiling en de manier waarop de communautaire problemen in ons land geregeld worden, leiden tot een weinig rationeel gebruik van overheidsgelden. Als men efficiënt wil saneren, zal men ook de begrotingstechniek moeten herzien en moet men zoeken naar het meest geschikte middel om alle circuits buiten de begroting (zoals debudgetteringstechnieken) voor eens en altijd te sluiten.  Belangrijk is tenslotte ook dat een voluntaristisch beleid gevoerd wordt om het rentepeil in ons land zo laag mogelijk te houden. Niet alleen is dit rechtstreeks van belang voor de financiering van het overheidstekort, maar ook onrechtstreeks ingevolge de economische stimulering die hiervan uitgaat. In het kader hiervan moet er een ernstige controle op de kapitaalbewegingen van en naar het buitenland uitgewerkt worden.  10. ONDERWIJS.  De SP wil een kwalitatief hoogstaand onderwijs dat gelijke kansen biedt aan kinderen uit alle sociale klassen. De SP is ten zeerste gehecht aan de vrijheid van onderwijs en aan het beginsel van de vrije keuze als basis van de schoolvrede. Het officieel neutraal onderwijs is de hoeksteen van deze vrije keuze en wordt daarom door de S.P. verdedigd. De vrije schoolkeuze dient effectief te worden gewaarborgd door in alle scholengemeenschappen te voorzien in de fundamentele studierichtingen, onafhankelijk van het aantal leerlingen, en door het opnieuw invoeren van het gratis leerlingenvervoer. De SP blijft trouw aan het schoolpact en de daarbij afgesloten akkoorden. Zij wenst dat de flagrante inbreuken, meer bepaald ten aanzien van het Rijksonderwijs, worden hersteld. Het onderwijs moet opnieuw vertrekken vanuit een pedagogische en sociale bekommernis. Onderwijs en vorming dient toegankelijk te zijn voor iedereen en de kans te bieden op een volledige ontplooiing. Ook na de leerplicht moet iedereen verdere ontwikkelingskansen geboden worden. Niet alleen het open hoger onderwijs maar ook de basiseducatie, het tweede kansonderwijs, het wederkerend leren en vooral het onderwijs voor sociale promotie moeten uitgebouwd worden tot instrumenten van permanent onderwijs en vorming. Degelijk onderwijs vereist een zorgvuldige voorbereiding van de overgangen van de ene onderwijsvorm naar de andere, of van het ene onderwijsniveau naar het andere. De verschillen die tussen de netten zijn ontstaan door het invoeren van het lestijdenpakket in het basisonderwijs, zullen worden weggewerkt. Overleg tussen de verschillende netten in het secundair onderwijs zal leiden tot een soepele zesjarige structuur. Het technisch en beroepssecundair onderwijs moet, een combinatie zijn van enerzijds een algemeen vormend onderwijs en moet anderzijds inspelen op de economische, industriële en technologische ontwikkelingen. Het kunstonderwijs moet niet alleen beroepskunstenaars vormen, maar ook de amateuristische kunstbeoefening een volwaardige plaats bieden.  Wat betreft het kunstonderwijs niet beperkt leerplan wenst de SP dat men komt tot een degelijk opgebouwde en verantwoorde herstructurering, gesteund op een grondige voorbereiding, een ruime inspraak van alle betrokkenen en een wetenschappelijke aanpak. De nodige financiële middelen moeten worden voorzien, zodat de kwaliteit van dit onderwijs gewaarborgd wordt. Er moet een positief tewerkstellingsbeleid gevoerd worden, waarbij de tewerkstelling en het statuut van het onderwijzend personeel beschermd worden. De bestaande inschrijvingsgelden moeten afgeschaft worden en de invoering van nieuwe belet. Specifiek ten opzichte van de migrantenbevolking stelt de S.P. dat experimenten zoals bi-cultureel onderwijs moeten aangemoedigd worden.  Het hoofddoel van de SP blijft aan iedereen onderwijs te verschaffen volgens eigen aard en aanleg, ongeacht sociale status en financiële mogelijkheden. In dit opzicht moet ook de rol van de PMS-centra geherwaardeerd worden. De laatste jaren blijkt de toegang tot het universitair onderwijs opnieuw elitair te worden. De SP wil deze trend ombuigen en streeft een verdere democratisering van alle onderwijsniveaus na. De toegang tot het hoger onderwijs zal mogelijk gemaakt worden voor volwassenen die niet in het bezit zijn van de vereiste diploma's. De SP verzet zich tegen elke vorm van numerus clausus. De Rijksuniversiteiten zullen rechtspersoonlijkheid bekomen, om een grotere autonomie en meer soepelheid te krijgen in hun beheer, zonder hun statuut van openbare instelling te verliezen. De S.P. wil dat er eindelijk werk wordt gemaakt van een statuut voor het personeel tewerkgesteld in het gesubsidieerd onderwijs. De democratisering van het onderwijs sluit uit dat bijkomende sociale of financiële lasten op ouders en leerlingen of studenten worden afgewenteld. Het onderwijs behoort tot de bevoegdheid van de gemeenschappen. De communautarisering van het onderwijs en de oprichting van de Autonome Raad' voor het Rijksonderwijs moeten parallel verlopen. De beslissingsorganen van deze Autonome Raad mogen niet op politieke basis worden samengesteld, doch dienen te bestaan uit personen die hun gehechtheid aan het Rijksnet bewezen hebben. Alle geledingen van de school zullen democratisch vertegenwoordigd worden. Een gedecentraliseerde bestuursvorm moet uitmonden in een echte autonomie van de scholen. De financiering van het Rijksonderwijs zal volgens behoefte worden verzekerd.  11. MEDIABELEID.  Mediabeleid is de zaak van de gehele gemeenschap, niet van een toevallige meerderheid. De S.P. wil de groeiende machtsconcentratie en de uitholling van de democratie en van het pluralisme tegengaan.  11.1. Mediaconventie.  De S.P. wenst een mediaconventie te sluiten met alle partners die op mediagebied actief zijn. Zo'n conventie moet o.m.:  -   een evenwichtige toegang van alle ideologische en filosofische     stromingen tot de media waarborgen.  -   de eigen culturele identiteit en kwaliteit vrijwaren tegenover een     groeiende multinationale greep op het programma-aanbod.  -   de eigen beeldindustrie stimuleren en de eigen creativiteit kansen     geven.  -   voorkomen dat de media speelbal worden van louter commerciële     belangen en doelstellingen.  Alle bevoegdheden inzake mediabeleid moeten worden aan de Gemeenschappen.  toevertrouwd.  11.2. De Openbare Omroep.  De B.R.T. moet een pluralistisch geleide openbare instelling blijven en dient, om zijn taak naar behoren te kunnen vervullen, over voldoende middelen te beschikken. In dat kader beschouwt de S.P. het verstrekken van informatie als een openbare dienst, die niet mag toevertrouwd worden aan commerciële belangen, noch aan eenzijdige politieke constellaties. Dit houdt in dat én structureel én financieel de nodige garanties voor onafhankelijkheid en degelijkheid geboden worden. Een Ereraad waakt over de naleving van de objectiviteitsplicht, zowel door de hiërarchie als door de betrokken programmamakers. De openbare zender speelt een belangrijke rol op het vlak van de culturele ontplooiing en de ontwikkeling van een eigen niet louter commerciële beeldcultuur.  11.3. Etherreclame.  De S.P. wenst de invoering ervan op de B.R.T. De omroepreclame moet onderworpen worden aan strikte voorwaarden:  -   gereglementeerd en beperkt, gescheiden van de programma's, enkel     voor en na de nieuwsuitzendingen.  -   aan de consumenten moeten de nodige garanties geboden worden, via de     oprichting van een Reclameraad. Deze werkt een code uit, houdt     toezicht op de naleving ervan en sanctioneert de overtredingen.  -   het beheer en de exploitatie dienen toevertrouwd aan een     afzonderlijk daartoe opgerichte maatschappij.  De opbrengsten van de reclame moet worden aangewend voor:  -   de B.R.T.: enerzijds een vergoeding voor het gebruik van de     technische infrastructuur; anderzijds een deel van de winst.  -   de schrijvende pers: ter compensatie van het geleden verlies aan     reclame-inkomsten en ter garantie van de pluraliteit. Tevens moet de     regering het pluralisme in de opiniepers financieel mogelijk maken.  -   een Fonds voor eigen beeldcultuur.  11.4. Lokale radio's.  De erkende lokale radio's moeten gesteund worden in de uitbouw van hun specifieke lokale functie:  -   nadruk op de lokale en regionale berichtgeving en informatie.  -   lokale radio's als spreekbuis voor de lokale gemeenschap.  -   eerlijke en collegiale samenwerking, maar geen netvorming.  12. CULTUUR.  12.1. Geen luxe, maar een noodzaak.  De SP is het oneens met de kortzichtige neoliberale benadering van kunst en cultuur, waarbij al wat niet onmiddellijk economisch en financieel renderend is als overbodige luxe wordt beschouwd. Het cultuurbeleid mag het profijtbeginsel niet als uitgangspunt hebben, noch toegeven aan de banalisering van het culturele leven. Naast de prijs is er immers ook de inhoudelijke waarde van kunst- en cultuuruitingen. De noodzaak van een actief kunst- en cultuurbeleid doet zich des te meer voelen in een tijdperk waarin nieuwe technologieën worden aanbeden, een grote verruiming - al dan niet opgedrongen - van de vrije tijd plaatsgrijpt en de enorme communicatiemogelijkheden evenveel uitdagingen vormen.  12.2. Een actief kunstbeleid.  De SP is voorstander van een actief kunstbeleid, waarbij kunst en kunstenaar een volwaardige plaats in de samenleving toekomt en waarin de bevolking dichter bij het kunstgebeuren wordt betrokken. Een volwaardig sociaal en fiscaal statuut van de kunstenaar moet worden uitgewerkt. Nieuwe initiatieven en experimenten moeten worden aangemoedigd. Onder welbepaalde voorwaarden kan sponsering fiscaal worden aangemoedigd. De SP wenst meer bepaald voor:  -   het theater: een aanpassing van het huidig theaterdecreet, o.m. om     te voorzien in een vierjaarlijkse betoelaging van de erkende     gezelschappen; de oprichting van een Fonds voor de betoelaging van     de toneelkunst, o.m. om een reeks handicaps zoals bv. de laattijdige     financiering) weg te werken.  -   de plastische kunsten: maatregelen voor het behoud van de     verwerving, de bewaring en de verspreiding van werk van levende     kunstenaars; het invoeren van een museumdecreet.  -   de letteren de oprichting van een Fonds voor de letteren ter     bescherming van de auteur, uitgever en vertaler; de integrale     uitvoering van het bibliotheekdecreet; een vaste boekenprijs; de     betere bekendmaking van onze letteren in het buitenland.  -   de filmsector: de oprichting van een Filmproductiefonds; de     oprichting van een Vlaams Audio-Visueel Centrum voor kortfilms,     experimentele films, kunstfilms, animatiefilms, enz.; aanmoedigen     van een Vlaamse beeldindustrie.  -   de opera, dans en muziek: bevordering van productie en spreiding van     werk van eigen bodem; het bevorderen van de samenwerking met respect     voor de autonomie van de verschillende opera-instellingen; de     aanpassing van het juridisch statuut van de instellingen waardoor     een efficiënt en eigentijds beheer mogelijk wordt; een verantwoorde     technische infrastructuur.  12.3. Meer kansen voor de sociaal-culturele sector.  Om de sociaal-culturele sector verder democratisch uit te bouwen, wenst de SP:  -   een nauwere samenwerking tussen cultuur en onderwijs.  -   een verdere drempelverlaging van het cultureel gebeuren.  -   een evenwichtig gespreide en kleinschalige infrastructuur voor     cultuur, met beheersvormen die een eigentijds en efficiënt     management mogelijk maken.  -   pluralisme in de culturele sector en het bestuursapparaat op alle     niveaus.  -   uitschakeling van de administratieve rompslomp voor culturele     organisaties en reorganisatie van het subsidiesysteem, o.m. door de     rechtstreekse betaling van de werknemers.  -   oog te hebben voor de tewerkstelling in de sociaal-culturele sector.  -   een wettelijk kader te scheppen voor de samenlevingsopbouw.  -   een specifiek en doorzichtig cultuurbeleid in Brussel, waarbij de     N.C.C. de weerspiegeling moet zijn van het Vlaams politiek spectrum.  12.4. Het cultureel patrimonium  Er moet meer zorg besteed worden aan het behoud en de restauratie van het cultureel erfgoed. Wel moet er in de wetgeving terzake voldoende inspraak worden ingebouwd voor de hele gemeenschap.  13. VOOR EEN VRIJE EN DEMOCRATISCHE SAMENLEVING.  13.1. Emancipatiebeleid.  De socialisten betreuren het vrouwonvriendelijk beleid van de uittredende regering. De SP wil meer economische onafhankelijkheid en gelijkheid in kansen voor de vrouw. Zij wil een minimumvertegenwoordiging van 25 % voor vrouwen in alle beleidsorganen. In elke regering moet er een volwaardig minister voor vrouwenemancipatie zijn, zodat anti-vrouwmaatregelen, zoals getroffen tijdens het St.Annaplan, kunnen vermeden worden. Recht op arbeid is essentieel, voor man en vrouw. Specifieke maatregelen, ook deze voor jongeren, oudere en langdurige werklozen, moeten rekening houden met de hoge vrouwelijke werkloosheid. Positieve actiemaatregelen moeten zowel in de openbare als in de privé-sector genomen worden. Ook in het onderwijs moet meer aandacht gaan naar het vergroten van de weerbaarheid van de vrouw ten aanzien van de arbeidsmarkt. Er moet een grotere oriëntatie naar toekomstgerichte opleidingen komen. Vanzelfsprekend dient het onderwijs gemengd te zijn en moeten alle activiteiten gemeenschappelijk gebeuren. Fiscale decumul is noodzakelijk.  13.2. Ethische problemen.  De SP pleit sinds tientallen jaren voor verantwoord ouderschap. Elk kind moet een gewenst kind zijn. Voorbehoedsmiddelen moeten terugbetaalbaar zijn door de ziekteverzekering. Er moet een degelijke informatie en begeleiding rond sexuele opvoeding en voorbehoedsmiddelen komen. Voor jongens en meisjes dienen in het secundair onderwijs leerpakketten in het programma te worden opgenomen i.v.m. gezondheid, sexualiteit en geboorteregeling. De S.P. duldt niet dat de wetgeving voor zwangerschapsonderbreking geblokkeerd wordt door één filosofische groep in ons land. Het abortustoerisme en de clandestiene abortus bestaan helaas nog steeds. Artsen en begeleidend personeel die zonder winstbejag en in medisch verantwoorde omstandigheden werken mogen niet langer vervolgd worden. De S.P. blijft er voorstander van abortus uit het strafrecht te schrappen. Het compromisvoorstel dat in de Senaat werd voorgelegd tijdens de vorige legislatuur, kan verder op de volle steun van de S.P. rekenen als een stap tot aanpassing van de verouders wetgeving. Tevens wenst de SP niet af te stappen van de fundamentele afspraak, die reeds jaren geleden werd gemaakt, om deze kwestie in het parlement te laten regelen zonder regeringsinmenging.  13.3. Tegen elke vorm van racisme.  De SP is verontrust over het toenemende racisme in ons land. Overeenkomstig haar programma van 1985 wil zij dringend werk maken van een positief integratiebeleid en van onmiddellijke maatregelen ter bestrijding van racisme en van alle vormen van xenofobie. De naturalisatiewetgeving moet verbeterd en versoepeld worden (o.m. geen onderscheid meer tussen de grote en de kleine naturalisaties). De procedure tot het bekomen van het statuut van politieke vluchteling moet meer rechtszekerheid bieden en moet sneller worden afgewerkt. De opvang, de huisvesting en de begeleiding van de kandidaat politieke vluchtelingen die ons land binnenkomen, moet dringend verbeterd worden.  13.4. Privacy.  Iedere persoon heeft recht op eerbiediging van zijn privé-leven, van zijn woning, zijn briefwisseling en zijn telefoongesprekken. Dit grondrecht voor elke burger moet nauwkeurig vastgelegd en uitgewerkt worden. Dit is des te meer noodzakelijk daar zich onder de huidige regering heel wat inbreuken, zoals bijvoorbeeld de afluisterpraktijken, hebben voorgedaan. De burger moet wettelijk beschermd worden tegen mogelijke misbruiken bij het gebruik van informatica door de overheid en privé-instellingen. De SP klaagt in dit verband trouwens aan dat onder Martens VI politiediensten toegang kregen tot het rijksregister zonder dat de privacy wettelijk beschermd is. Daardoor is er geen onafhankelijke controle op de gegevensverzameling en -verwerking door de politiediensten.  13.5. Bescherming van de rechten van de verbruiker.  Zowel op nationaal als op Europees vlak zal de SP wetgevende initiatieven nemen of steunen ten voordele van de verbruiker. Daarbij geeft ze inzake gezondheid en veiligheid prioriteit aan:  -   dringende maatregelen met betrekking tot huishoudelijke scheikundige     producten, zoals waarschuwende etiketten.  -   scherpere controle op het gebruik van plastic als verpakking voor     eetwaren.  -   verscherping van de veiligheidsvoorschriften met betrekking tot     speelgoed.  -   verbod op gebruik van hormonen in de veeteelt.  Inzake de bescherming van de economische en juridische belangen van de consument, wil de SP:  -   het onmogelijk maken dat de afbetaling van hypothecaire leningen     sneller opgeëist wordt dan voorzien en dat in het kader daarvan de     interestvoet willekeurig verhoogd wordt.  -   strengere controle op de productaanbieding inzake geneesmiddelen.  -   een algemene regeling inzake het verbru1kerskrediet, zodat     "overlenen" onmogelijk wordt.  -   de gangbare contracten van de gas-, water- en     elektriciteitsmaatschappijen in het voordeel van de consument     verduidelijken en aanpassen.  -   de wetgeving op de handelspraktijken aan te passen ten einde     oneerlijke praktijken uit te schakelen, het onevenwicht tussen     verkoper en koper om te buigen ten voordele van de consument, het     recht op informatie van de consument te waarborgen en deze     informatie doorzichtiger te maken.  -   de klachtenprocedure vereenvoudigen en drastisch inkorten.  De S.P. pleit voor een omvorming van de Raad voor het Verbruik en een herstructurering van het onderzoeks- en informatiecentrum voor de verbruikersorganisaties, zodat rechtstreekse contacten tussen het onderzoekscentrum en verbruiker mogelijk worden, zoals dit in andere landen het geval is.  13.6. Recht op wonen.  Om het recht op wonen te verwezenlijken, moet er in eerste instantie een grondige wijziging van de huurwetgeving komen die op volgende principes is gebaseerd:  -   woonzekerheid alle huurovereenkomsten moeten voor onbepaalde duur     zijn en slechts opzegbaar zijn in het geval de eigenaar of zijn     familie de woning in gebruik wenst te nemen of hij de woning grondig     wil verbouwen.  -   huurwoningen moeten beantwoorden aan minimale normen inzake comfort     en onderhoud.  -   betaalbare huurprijzen: zie punt 3.4.  -   afwenteling door de eigenaar-verhuurder van de onroerende     voorheffing op de huurder moet worden verboden.  -   de essentiële elementen van de huurwet moeten een dwingend karakter     hebben zodat ze niet kunnen omzeild worden via aan de huurder     opgedrongen contracten.  Sociale huisvesting.  Om te beantwoorden aan de minimale behoeften moeten er, naast verbouwingen en vernieuwingen, in Vlaanderen jaarlijks zo'n 2000 sociale woningen gebouwd worden. Ook in Brussel is er een dringende nood aan nieuwe en vernieuwde sociale woningen. De rechten en de plichten van de sociale huurders moeten dezelfde zijn als voor de privé-huurders, o.m. op het vlak van woonzekerheid. Sociale huurders hebben recht op controle van de facturen van de huurlasten. De sociale huisvesting moet ook voor de laagste inkomenscategorieën het recht op wonen waarborgen. Kandidaat-huurders moeten daadwerkelijke controle en verhaalmogelijkheden hebben over de toewijzing van de sociale woning. Bewoners van sociale woningen moeten recht hebben op inspraak, o.m. via huurdersraden en vertegenwoordiging in de Raad van Bestuur van de huisvestingsmaatschappijen.  13.7. Economische en sociale democratie.  Na het volmachtenbeleid van de regering Martens is het economisch leven opnieuw aan democratisering toe. De structuren en de werking van het overlegsysteem moeten op verschillende niveaus in eer hersteld worden. Op interprofessioneel vlak moeten concrete afspraken worden gemaakt om willekeur op bedrijfsvlak te vermijden. Dit geldt in het bijzonder ten aanzien van de organisatie van nieuwe arbeidstijdstelsels, van nieuwe tewerkstellingsvormen, van de invoering van nieuwe technologieën en van de herstructurering van bedrijven. Op bedrijfsvlak, waar de problemen en de patronale druk het meest voelbaar zijn, moet de bescherming van de werknemers versterkt worden. Daarom moet de informatie aan de ondernemingsraden en de syndicale afgevaardigden beter georganiseerd en toegepast worden. Effectieve sancties dienen toegepast te worden bij het niet tijdig of onvolledig doorgeven van informatie. Een regeling moet worden uitgewerkt waardoor de heropname in het bedrijf van ten onrechte afgedankte syndicale afgevaardigden wettelijk kan worden afgedwongen. Ook in de overheidsdiensten dient de democratisering van de sociale relaties verder uitgebouwd en beschermd te worden langs onder meer het tijdig verstrekken van volledige informatie en het respecteren van de onderhandelings- en overlegstructuren. Op nationaal en Europees vlak moet werk worden gemaakt van een betere bescherming van de werknemers tegen bedrijfssluitingen.  13.8. De politieke democratie versterken.  Tegenover het anti-parlementarisme en de volmachtenmentaliteit van Martens V en VI stelt de SP een herwaardering van de wetgevende en controlerende functie van het parlement als een fundamentele waarborg voor de politieke democratie. De SP zal wetgevende initiatieven nemen met betrekking tot zowel de financiering van de politieke partijen als de controle en beperking van verkiezingsuitgaven. In dit kader moet er ook toezicht komen op de belangenbinding en op de vermogensvorming van politieke mandatarissen.  13.9. De wapenhandel beperken en controleren.  De wapenhandel moet beperkt en strenger gecontroleerd worden. De SP wil trouwens dat, zodra het parlement is samengesteld, de parlementaire onderzoekscommissie naar de wapenhandel opnieuw van start gaat en zo vlug mogelijk volledige klaarheid schept in de illegale wapentrafieken waarin ons land is betrokken. De S.P. zal de nodige wetgevende initiatieven nemen om deze illegale handel strafrechterlijk te kunnen vervolgen. Er moet grondig onderzoek gebeuren naar de mogelijkheden tot reconversie van de wapenindustrie. Bedrijven die concrete reconversieprojecten indienen, moeten op overheidssteun beroep kunnen doen.  14. EEN KINDVRIENDELIJKE SAMENLEVING.  Een progressief gezinsbeleid moet het mogelijk maken dat iedereen die kinderen wenst, dit kan realiseren. Maatschappelijke factoren die verhinderen dat ouders het aantal kinderen hebben dat ze wensen, moeten dus omgebogen worden. Deze factoren hangen nauw samen met de vrouwonvriendelijkheid van de samenleving, zoals die zich uit in de organisatie van de arbeid, de verhouding tussen arbeid en dagelijks leven en de rolpatronen. Zij hebben voor gevolg dat de samenleving in wezen zeer kindonvriendelijk is. Onze samenleving moet evolueren naar een wezenlijk andere organisatie van de arbeid en de arbeidsduur, waardoor de herverdeling van de arbeid, wijzigingen in de gevestigde rolpatronen en het scheppen van de nodige ruimte voor kinderen samen vorm krijgen. Naast de voorstellen inzake tewerkstelling en inzake kinderbijslagen (zie sociale zekerheid), zal de SP er in dit kader concreet voor zorgen dat ouders de kansen krijgen om zich in te zetten, zowel voor de opvoeding van kinderen, als voor hun eigen ontwikkeling en beroep, door voldoende voorzieningen inzake kinderdagverblijven, peutertuinen, mogelijkheden tot kortstondige kinderopvang en deskundige opvang tijdens vakanties. Er moeten gemeenschapsvoorzieningen komen voor kinderen die:  -   over een doelmatige uitrusting en bevoegd personeel beschikken.  -   in voldoende mate en evenredig aan de behoeften gespreid zijn.  -   voldoende soepele openingsuren hebben.  -   betaalbaar zijn voor iedere ouder.  -   de opvang van zieke kinderen verzekeren.  De kosten voor kinderopvang moeten fiscaal aftrekbaar gemaakt worden. Voldoende middelen moeten voorzien worden voor de pre- en postnatale raadplegingen. . Kinderen uit kansarme gezinnen verdienen speciale aandacht. Risicogroepen, zoals migrantenfamilies, zieke en gehandicapte kinderen, hebben extra begeleiding nodig. Via de uitbouw van centra voor hulpverlening inzake kindermishandeling dient verwaarlozing en mishandeling van kinderen voorkomen te worden. Voor opsporing van kindermishandeling dient, de nadruk gelegd te worden op de uitbouw van vertrouwenscentra.  15. JEUGDBELEID.  Er moet een progressief jeugdbeleid komen, dat er niet alleen op gericht is de voorwaarden te creëren om een bewustwordingsproces op gang te brengen, maar tevens jongeren aanzet tot een actief deelnemen aan het sociaal en maatschappelijk gebeuren. In het kader van dit progressief jeugdbeleid legt de SP volgende klemtonen:  -   tewerkstelling: jongeren moeten een recht op werk en opleiding     krijgen, zodat geen jongere nog langer dan 6 maanden werkloos is na     zijn schooltijd.  -   meerderjarigheid op 18 jaar. Ook op jongere leeftijd moeten     minderjarigen zelf kunnen meepraten over belangrijke beslissingen     over hun persoon (hoederecht, adoptie,...). Minderjarigen moeten     vanaf een bepaalde leeftijd zelfstandig hun recht op school- en     studiekeuze en hun recht op hulpverlening kunnen uitoefenen. Vanaf     16 jaar moeten ze in zeer grote mate zelf kunnen beslissen over hun     eigen leven.  -   in de jeugdbescherming moet voorrang gegeven worden aan de     hulpverlening. Plaatsingen in instellingen moeten drastisch worden     beperkt en worden vervangen door opvoedende (dwz. vervangende)     sancties. De concrete mogelijkheden moeten hiertoe geschapen worden.  -   meer verkeersveiligheid rond onderwijsinstellingen, speel- en     sportpleinen, enz.  -   kwalitatieve uitbouw van het statuut van gewetensbezwaarde (zie punt     17.2).  -   in het onderwijs en de vorming moet meer aandacht gaan naar het     vergroten van de zelfstandigheid van jongeren.  -   het jeugdwerk, dat inzake vorming, begeleiding en     vrijetijdsbesteding een belangrijke maatschappelijke rol speelt, wil     de SP de volledige uitvoering van het decreet op het landelijk     jeugdwerk, evenals een wettelijk kader voor het lokale jeugdwerk.  16. EEN POLITIE VOOR DE BURGER.  De SP meent dat veel meer nadruk moet gelegd worden op een kwalitatief politiebeleid, dat gebaseerd is op een globale wet die de volledige politiedienst in ons land organiseert. De gemeentepolitie moet de basis vormen van deze nieuwe politiestructuur. De gemeentepolitie moet meer naar de bevolking toewerken, gedecentraliseerd, met agenten met een algemene taakstelling (wijkagenten en wijkteams, patrouilles te voet, direct contact met de burger). De nodige ondersteuning door gespecialiseerde diensten moet worden verzekerd. De kleine korpsen van de gemeentepolitie moeten tot meer samenwerking worden gebracht, zodat ze een permanente service aan de bevolking kunnen bieden. De rijkswacht moet worden omgebouwd tot een bargelijk politiekorps. Het personeel ervan moet vrij kunnen aansluiten bij een vakbond van zijn keuze. De werking van de verschillende politiekorpsen moet veel beter op elkaar worden afgestemd. De bevoegdheden van de politie om in te grijpen op de vrijheid van de burger (fouilleren, identiteitscontrole,...) moeten wettelijk nauwkeuriger omschreven worden. De opleiding van politieambtenaren moet worden verbeterd, waarbij niet alleen nadruk moet worden gelegd op juridische en technische bekwaamheid, maar ook op maatschappelijke scholing. Er moet een voortdurende parlementaire controle op de politiediensten worden georganiseerd. Deze controle moet eveneens betrekking hebben op de veiligheidsdiensten (o.m. de Staatsveiligheid). Privatisering van de politiefunctie moet ten alle prijze worden vermeden. Burgerwachten moeten worden verboden. Privé-bewakingsmaatschappijen moeten onder permanente controle van Binnenlandse Zaken staan.  17. EEN DOELMATIGE STAATSHERVORMING.  De S.P. wil de in 1980 gerealiseerde staatshervorming herdenken, aanpassen en hervormen. Het algemeen uitgangspunt is de politieke instellingen aan te passen aan de verwachting naar meer autonomie. De communautaire gesprekken moeten in de eerste instantie in het Parlement plaatsgrijpen. Alleen dan is er waarborg voor een ernstige aanpak in plaats van een haastig communautair akkoord.  17.1. Algemeen kader van de hervorming van de Staat.  De S.P. gaat uit van volgende bekommernissen:  a) een grotere doorzichtigheid en vereenvoudiging van heit overheidsapparaat.  b) een duidelijke bevoegdheidsafbakening tussen de verschillende beslissingsniveaus.  c) de overheidsinstellingen op meer efficiënte manier laten werken.  d) het harmonisch samengaan van de eis van ruime autonomie voor de deelgebieden met de noodzaak van een efficiënt centraal bestuur.  e) het organiseren van een concrete en correcte wederkerige solidariteit tussen de deelgebieden. Dit alles moet een positief effect hebben op de politieke democratie in ons land.  Op basis van deze overwegingen, bevat de voorgestelde hervorming o.m. volgende elementen:  -   de afschaffing van het tweekamerstelsel.  -   de rechtstreekse verkiezing van de deelparlementen.  -   de politieke stabiliteit (legislatuurparlement).  -   een aanpassing van het financieringsmechanisme vanuit twee     principes: eigen financiële verantwoordelijkheid en solidariteit.  -   een nauwkeurige opsomming en omschrijving van de exclusieve     bevoegdheden van de nationale staat, de gewesten en de     gemeenschappen.  17.2. Bevoegdheidsverdeling.  De S.P. opteert voor homogene bevoegdheidspakketten, o.m. met het oog op het minimaal houden van concurrerende bevoegdheden en het toekennen van residuaire bevoegdheden aan de deelgebieden. Nationaal blijft wat noodzakelijk is voor het behoud van de economische en monetaire eenheid, het buitenlands beleid, justitie, landsverdediging, de sociale zekerheid, de kieswetten, de politiefunctie.  17.3. Brussel naar zijn specificiteit hervormen.  Het hoofdstedelijk gebied Brussel, dat tevens een belangrijke internationale functie heeft, is niet denkbaar zonder betekenisvolle Vlaamse aanwezigheid. Dit houdt in dat de Vlamingen te Brussel op alle beleidsniveaus gelijkwaardige beslissingsmacht moeten krijgen. Een hervorming van de structuren voor het hoofdstedelijk gebied Brussel moet uitgaan van volgende principes:  -   gelijkwaardigheid van de twee gemeenschappen in het hoofdstedelijk     gebied Brussel.  -   het tweetalig hoofdstedelijk gebied Brussel blijft beperkt tot de     huidige 19 gemeenten van de Brusselse agglomeratie.  -   autonomie van de twee gemeenschappen op het vlak van cultuur, de     persoonsgebonden aangelegenheden en het onderwijs.  -   samenbeheer der twee gemeenschappen op het vlak van de     plaatsgebonden aangelegenheden en de bi-culturele materies en     instellingen.  -   de hoofdstedelijke en internationale functie van Brussel.  -   de vereenvoudiging van de huidige wirwar en opeenstapeling aan     beleidsinstanties op het niveau van het hoofdstedelijk gebied     Brussel.  -   een herschikking van de huidige 19 gemeenten tot een kleiner aantal.  -   de oprichting van de afzonderlijke kiesarrondissementen     Halle-Vilvoorde en het hoofdstedelijk gebied Brussel.  Brussel dient een hoofdstedelijk gebied te zijn met een eigen rechtstreeks verkozen raad en met de nodige waarborgen voor de Vlamingen, o.m. met betrekking tot de vertegenwoordiging.  17.4. Eerbiediging van de taalgrens en –statuten.  De taalgrens moet geëerbiedigd worden. De bestaande grens van de 19 gemeenten van Brussel, noch het huidig statuut van Voeren zijn voor de S.P. een bespreekbare materie. De vereisten inzake taalkennis van de mandatarissen in de faciliteitengemeenten moeten strikt nageleefd worden.  18. DE WEG NAAR VREDE EN ONTWIKKELING.  18.1. Een resolute keuze voor een nieuwe ontspanningspolitiek.  De SP verheugt zich over de recente ontwikkelingen in het rakettendossier. Het beschouwt het nakende I.N.F.-akkoord over de middellange afstandsraketten als een overwinning voor de vredesbeweging en verheugt er zich over als politieke partij in vaak ondankbare omstandigheden het voortouw in deze strijd te hebben genomen. Ook bij het totstandkomen van een I.N.F.-akkoord dient erop aangedrongen dat de 16 reeds geplaatste kruisraketten prioritair uit België verwijderd zouden worden. De bouwwerken in Florennes moeten onverwijld stopgezet worden. De SP beklemtoont tevens dat dit ontwerpakkoord slechts een eerste stap is op de lange weg die tenslotte moet leiden naar een drastische vermindering van de kernwapens in Europa en naar het tot stand komen van kernwapenvrije zones, zoals aangegeven in het SP-veiligheidsplan. De SP verzet zich bijgevolg tegen pogingen van diegenen die het I.N.F.-akkoord willen aangrijpen om de defensie-uitgaven voor conventionele bewapening op te drijven. De SP meent integendeel dat het noodzakelijk is de conventionele bewapening in Oost en West ingrijpend te verminderen. De SP is trouwens van oordeel dat parallel met de nucleaire ontwapeningsakkoorden er ook een akkoord zou moeten komen over een vermindering van de conventionele bewapening. West-Europa staat thans voor een keuze: ofwel de confrontatiepolitiek voortzetten, ofwel de weg naar een nieuwe ontspanningspolitiek inslaan. De SP kiest resoluut voor deze tweede weg. Dat impliceert dat de Belgische diplomatie, zoals in het verleden, opnieuw actief moet optreden ter verbetering van de contacten tussen Oost en West. Enkel op die manier zal West-Europa trouwens als een volwaardig gesprekspartner door de grootmachten behandeld worden. In deze optiek kant de SP zich ook tegen het Star Warsprogramma en tegen de Belgische deelname daaraan. Tevens verzet de SP zich tegen chemische wapens en zal ze zich in alle omstandigheden kanten tegen de aanmaak, het opslaan en het vervoer van dergelijke wapens in ons land. De SP zal bijgevolg de verkapte toestemming van de vorige regering om in crisistijd eventueel chemische wapens in België toe te laten, ongedaan maken. De SP spreekt zich tenslotte eveneens uit voor de geleidelijke afschaffing van de militaire bijstand aan Zaïre en tegen de Belgische militaire aanwezigheid in de Perzische Golf. Zij meent dan ook dat de Belgische mijnenvegers onverwijld moeten teruggeroepen worden.  18.2. Vermindering van leger- en burgerdienst.  De SP eist dat de verlenging van de leger- en burgerdienst ongedaan wordt gemaakt. Bovendien moet onmiddellijk werk worden gemaakt van het doorvoeren van de Europese richtlijnen inzake burgerdienst. Dit betekent o.m. dat het verschil in duurtijd tussen militaire dienst en vervangende burgerdienst wordt afgeschaft. Gewetensbezwaarden moeten opnieuw een vrije keuze kunnen maken tussen de erkende instellingen. De thans opgelegde classificatie van deze erkende instellingen moet ongedaan gemaakt worden.  Aan gewetensbezwaarden met burgerdienst moet een vergoeding worden toegekend die minstens gelijk is aan het bestaansminimum.  18.3. Uitgangspunten voor een werkelijke Noord-Zuiddialoog.  De SP wil dat er een zinvol en solidair ontwikkelingsbeleid komt. Concrete stappen moeten worden gezet op bilateraal, Europees en internationaal vlak om:  -   een nieuwe internationale economische orde te bevorderen.  -   een oplossing te vinden voor het schuldenprobleem van de Derde     Wereld, met kwijtschelding van schulden voor de armste landen.  -   de mensenrechten en het streven naar democratie te bevorderen.  -   het belang van de ontwikkelingslanden te laten primeren boven het     eigenbelang van de ontwikkelde landen.  -   voorrang te geven aan de problemen van de minst-ontwikkelde en     armste landen.  18.4. Belgische ontwikkelingssamenwerking.  Ontwikkelingssamenwerking moet gestoeld worden op een beleidsdialoog met het betrokken ontwikkelingsland. Bij de keuze van het land en project moet rekening gehouden worden met:  -   de mate waarin het land zelf effectieve ontwikkelingsinspanningen     doet en aandacht heeft voor de basisbehoeften van zijn bevolking.     Indien deze onvoldoende is, moeten bevrijdende projecten toch de     nodige aandacht en steun krijgen.  -   de concrete inspanningen van de regering om een politieke democratie     uit te bouwen en de mensenrechten te eerbiedigen.  -   de mate waarin het project door de lokale bevolking zelf kan worden     voortgezet, met hierbij speciale aandacht voor de behoeften van de     armste bevolkingsgroepen en voor de noden en positie van de vrouw.  In dit kader verleent de S.P. haar steun aan het 10-puntenprogramma van het NCOS en beklemtoont zij dat België de aangegane internationale verbintenis moet nakomen om 0,7% van zijn bruto nationaal product aan ontwikkelingshulp te besteden. Een forse inhaalbeweging is daartoe nodig. Tevens moet België er bij zijn Europese partners op aandringen hetzelfde te doen. Het ABOS moet geherstructureerd worden met het oog op een betere conceptie en een doelmatiger uitvoering, toezicht en opvolging van de Belgische ontwikkelingsprojecten. Dit houdt eveneens een opdeling in van de bevoegdheden naar de gemeenschappen. De sociale zekerheidsrechten van cooperanten, zowel van ABOS als van vrijwilligers, moeten geregeld worden. In het beleid van ontwikkelingssamenwerking moeten de niet-gouvernementele organisaties (NGO's) een onmiskenbare rol blijven spelen. De regering dient dan ook hun autonomie te respecteren en mag haar financiële hulp aan deze organisaties niet als drukkingsmiddel gebruiken om een bepaalde beleidslijn op te dringen.  18.5. Voedselhulp en honger in de wereld.  Er wordt in de wereld voldoende voedsel geproduceerd om de honger uit te roeien, maar de huidige internationale gemeenschap slaagt er niet in om de beschikbare voedingsmiddelen billijk te verdelen. Er mag geen enkele discussie zijn over dringende voedselhulp om mensenlevens te redden, maar dit lost het eigenlijke probleem niet op.  De ontwikkelingslanden moeten gesteund worden om door eigen productie in hun voedselbehoefte te voorzien. In het kader van het "Overlevingsfonds Derde Wereld" moeten dringend programma's opgezet worden die op zelfvoorziening en geïntegreerde plattelandsontwikkeling zijn gericht.  18.6. België en Zaïre.  België moet ijveren voor duurzame, dynamische en rechtvaardige relaties met het Zaïrese volk. Deze Belgisch-Zaïrese betrekkingen moeten bijdragen tot een versterking van het zelfbeschikkingsrecht en tot de eerbiediging van de mensenrechten en vrijheden.  18.7. Specifieke internationale aandachtspunten.  De SP dringt aan op effectieve sancties tegen Zuid-Afrika zolang dit land niet afstapt van haar apartheidspolitiek. De SP geeft onvoorwaardelijke steun aan het initiatief van de vijf Centraal-Amerikaanse presidenten in de akkoorden van Esquipulas II om eindelijk tot de zo noodzakelijke vrede en onafhankelijkheid te komen voor de landen van Centraal- Amerika. De S.P. eist dat België, samen met zijn Europese partners, de V.S.A. aanzet de Centraalamerikaanse volkeren de vrijheid te geven om zelf hun toekomst te bepalen. Zij veroordeelt in het bijzonder de V.S.A. steun aan de contra's en de economische boycot ten opzichte van Nicaragua. De S.P. verklaart zich blijvend solidair met het Chileense volk in zijn strijd tegen het dictoriaal regime van Pinochet, en zal verder ijveren voor internationale solidariteit in de strijd tegen dit regime.  19. EUROPA.  De Vlaamse socialisten streven naar een open en progressief Europa in federale zin. Zij zijn van oordeel dat de Europese eenmaking een belangrijk instrument kan zijn voor een duurzame oplossing van de economische crisis, voor een meer rechtvaardige internationale economische orde en voor een toename van de vrede en veiligheid in de wereld. De SP steunt dan ook de geplande voltooiing van de gemeenschappelijke markt in 1992, maar stelt hierbij een aantal belangrijke voorwaarden. Zoniet zal deze eenmaking zich beperken tot een nog grotere concentratie van kapitaal en bijgevolg van economische macht in handen van enkelen. Wil Europa ook perspectief hebben voor de werknemers, dan moet het een instrument worden voor een echt socialistisch alternatief. M.a.w. binnen de economische integratie moet ook nadruk gelegd worden op:  -   een gecoördineerd energie en leefmilieubeleid.  -   de organisatie van gecoördineerde relance-inspanningen tussen de     lidstaten.  -   een kaderrichtlijn die de grote lijnen van het beleid inzake     arbeidsduurvermindering vastlegt.  -   een uitbouw van de monetaire integratie, waardoor zowel intern als     extern meer monetaire stabiliteit gecreëerd wordt.  -   een voluntaristisch industriebeleid, met inbegrip van een betere     coördinatie en forse uitbreiding van het wetenschapsbeleid.  -   uitbouwen van een overlegstructuur gedragen door de representatieve     sociale partners, teneinde op het Europees niveau sociale akkoorden     te kunnen afsluiten.  Maar bovenal moet in Europa meer aandacht besteed worden aan het sociaal en regionaal beleid, d.w.z. een beleid om daadwerkelijk de economische. en sociale verschillen en ongelijkheden tussen de regio's weg te werken. Zoniet zal de marktintegratie de kloof tussen rijk en arm in Europa alleen maar vergroten. Dit moet gepaard gaan met een uitbreiding van de bevoegdheden van het Europees Parlement, waardoor de politieke controle op het Europees gebeuren versterkt wordt. Tenslotte stelt de SP dat de Europese staten een grotere politieke verantwoordelijkheid moeten opnemen voor zowel hun buitenlandse politiek als hun veiligheidsbeleid. Dit moet in de eerste plaats gebeuren binnen de Europese Gemeenschap, m.n. in het kader van de Europese Politieke Samenwerking (EPS). Deze is het meest aangewezen forum voor de lidstaten om hun buitenlands beleid op elkaar af te stemmen en tot autonome Westeuropese posities te komen. De Belgische inbreng moet erin bestaan de ontspanningspolitiek te bevorderen als enige waardevolle basis voor de toekomst van het Europees continent. In het kader van de Benelux, eist, de S.P. onverwijld een doeltreffende hervatting van de onderhandelingen met Nederland, met het oog op een herziening van de waterverdragen.
