PROGRAMMA VAN DE VLAAMSE CHRISTEN-DEMOCRATEN  VOOR DE WETGEVENDE VERKIEZINGEN  VAN 13 DECEMBER 1987  HOOFDSTUK 1  VERANTWOORDELIJK VOOR DE TOEKOMST  Een gegeven woord: Met ons programma of zonder ons  In 1981 kondigden de Vlaamse christen-democraten een ommezwaai in het sociaal-economisch beleid aan. Wij hebben woord gehouden. Tussen 1981 en 1985 werd immers een succesvolle herstelpolitiek gevoerd. Twee jaar geleden vroegen wij het vertrouwen van de kiezer onder het motto <<geen ommekeer>>. Opnieuw hielden wij woord. In 1986 en 1987 werden moed en volharding opgebracht om de werkgelegenheid te bevorderen en om het begrotingstekort drastisch te verminderen.  Ook dan bleven de resultaten niet uit. Vandaag zeggen wij dat de CVP meer dan ooit het beleid van eerste minister W. Martens wil verderzetten, steunend  op de geboekte resultaten en met de wil de nieuwe uitdagingen voor de toekomst aan te kunnen. Andermaal stellen wij <<met ons programma of zonder ons». De kiezer moet duidelijk weten voor welke soort van politiek hij of zij kiest. In elk geval zal de Christelijke Volkspartij woord houden. Jongeren vragen terecht naar deze rechtlijnigheid.  De storm in de wereld is niet over  Veel is gepresteerd de jongste zes jaar. Onder meer de internationale economische, financiële en monetaire toestand brengt mede dat het sociaal-economisch herstel in ons land en in de wereld niet voltooid is. De dreiging van stijging van internationale rentetarieven, van schommelingen van belangrijke munten, van economische recessie wekken nieuwe onzekerheden, niet in het minst in verband met de prioritaire doelstelling, nl. de werkgelegenheid. In deze WOELIGE INTERNATIONALE PERIODE biedt de Christelijke Volkspartij een HOUVAST aan. Het wijs beleid van Wilfried Martens staat er borg voor dat naast het bevorderen van economisch initiatief en risico tevens de meest kwetsbaren in de samenleving beschut blijven en dat de inspanningen evenwichtig en billijk verdeeld worden. Wij willen werken voor de mensen zelf en niet ter verdediging van groepsbelangen, ideologieën of instellingen. DE MENS EERST.  Zeven uitdagingen voor de jaren negentig  Denken aan de toekomst  De Vlaamse christen-democraten denken evenwel ook aan de problemen van de JAREN NEGENTIG. Binnen iets meer dan twaalf jaar staan wij in de XXIste eeuw. Alles gaat zo vlug. DE CHRISTELIJKE VOLKSPARTIJ WIL DE PARTIJ VAN DE JEUGD EN VAN DE TOEKOMST ZIJN. Wie met de jeugd omgaat, weet hoe zij wil slagen in het leven, hoe leergierig en werklustig zij is. Wij willen aansluiten bij haar bekommernissen en idealen. Tegelijk willen wij getuigen van onze overtuigingen. Daarom zijn wij gehaast om verder werk te maken van een leefbare wereld voor elkeen. Daarin zien wij volgende zeven uitdagingen:  - De STRIJD VOOR MEER WERK.  De werkloosheid daalde in Vlaanderen in 1985 en 1986. De jeugdwerkloosheid verminderde tussen september 1985 en 1987 met 15.000. Zelfs het aantal langdurige werklozen nam het jongste jaar af. Wij moeten verder werken aan het herstel van een voldoende aantal arbeidsplaatsen. Werk is een zaak van menselijke waardigheid. Zonder werk gaat veel talent en welvaart verloren voor de samenleving als een geheel. Daarom moet het aanwerven van mensen opnieuw aantrekkelijk worden gemaakt, vooral door een drastische verschuiving van de sociale lasten ten voordele  van arbeidsintensieve bedrijven.  - De blijvend HOGE OVERHEIDSSCHULD die een last is op de komende generaties. Door gezonde openbare financiën kunnen wij het hoge peil van sociale voorzieningen in stand houden, kunnen wij voldoende middelen vrijmaken voor werkgelegenheid en kunnen wij de sociale en fiskale lasten verlagen. Hoewel wij er op zes jaar in geslaagd zijn het tekort op de begrotingen van geheel  de overheidssektor met de helft te verminderen, toch blijven de openbare financiën voor ons een grote zorg. Een verslechterde economische, financiële en monetaire toestand zal trouwens ernstig wegen op 's lands financiën. De kiezer heeft het recht dit te weten.  - Het verdwijnen van alle grenzen en beschermingsmaatregelen binnen DE EUROPESE GEMEENSCHAP VANAF 1992.  Het Vlaanderen van «Flanders Technology International» kan die uitdaging aan. Als geen andere gemeenschap in Europa heeft Vlaanderen immers voordeel gehaald uit het tot stand komen van de Euromarkt na 1958. Een moeilijkheid moet worden omgezet in een mogelijkheid tot vooruitgang. Die vrijmaking zal de concurrentie binnen die zone van meer dan 320 miljoen Europeanen  evenwel nog verhevigen. Onze bedrijven zullen zich sterk moeten aanpassen.  Onze economische structuren zullen versterkt moeten worden. Achter en in de bedrijven staan echter mensen. Ook zij zullen zich moeten aanpassen door o.m. meer en soms andere vorming en scholing, meer zin voor risico, verantwoordelijkheid en initiatief. Het is een unieke kans voor Vlaanderen dat in het hart van Europa ligt.  - De terugval van het aantal geboorten met één vierde tussen het begin van de jaren zestig en vandaag wat het probleem stelt van de INKRIMPING EN DE VEROUDERING VAN DE BEVOLKING.  Tegen 2025 zijn er evenveel ouderen als jongeren. Indien die tendens aanhardt, zullen er binnen honderd jaar maar half zoveel Vlamingen zijn als vandaag.  Dit vergt een positief beleid om deze trend te keren maar in de afwachting hiervan moet onze samenleving zich aanpassen,  Wij moeten daarom een kind- en gezinsvriendelijk beleid voeren, na de belangrijke stappen die de jongste jaren reeds zijn gezet, o.m. inzake verhoging van kinderbijslagen en van belastingvoordelen voor gezinnen met kinderen, het optrekken van het bestaansminimum voor alleenstaanden met kinderen.  Tegelijk moet de solidariteit met de oudere generatie blijvend verzorgd worden, o.m. door het veilig stellen van het wettelijk pensioenstelsel, door voldoende en toegankelijke gezondheidszorgen en aangepaste sociale hulpvoorzieningen. De  oudere generatie mag voor de samenleving niet als afgeschreven aanzien worden. Hun ervaringen en kennis moeten gewaardeerd en ingezet worden.  - De zorg om een GEZOND LEEFMILIEU is een vijfde uitdaging. Het contact met de natuur is van wezenlijk belang voor het fysisch en geestelijk evenwicht van de mens. Meer dan ooit heeft de moderne mens hieraan behoefte. Terecht is de gevoeligheid rond het leefmilieu sterk toegenomen. Ook hier is niet alleen de overheid verantwoordelijk. De burgers zowel als de private en openbare bedrijven moeten hun verantwoordelijkheid opnemen in de strijd tegen vervuiling, ontbossing, ruimtelijke wanorde, e.a.  - De KWALITEIT VAN ONZE CULTUUR is een prioriteit van het beleid. De Vlamingen moeten hun culturele identiteit verder kunnen uitbouwen. De creativiteit van alle Vlamingen zonder onderscheid moet kunnen ontwikkeld worden in hun streven naar <<goedheid, waarheid en schoonheid>>. Ook hier is een belangrijke rol weggelegd voor het vrij initiatief naast de overheid. Het onderwijs is één van de belangrijkste hefbomen in de culturele verheffing en ontplooiing van ons volk. De openbare en niet-openbare media moeten zich eveneens bewust zijn van de belangrijke opgave die op hen rust.  De geestelijke dimensie is zeker belangrijk in een periode van technologische en economische revolutie.  - Een verdere HERVORMING VAN DE STAAT waarbij er groter zelfbestuur inzake bevoegdheden en financiële middelen moet komen voor de gemeenschappen - dus ook voor de Vlaamse gemeenschap - en een meer efficiënte organisatie van de staatsinstellingen.Het doorgedreven federalisme is een groot toekomstprojekt dat geleidelijk moet verwezenlijkt worden. In dat nationaal kader zal het nieuwe Vlaanderen zich kunnen uitleven: zonder complexen, dynamisch, toekomstgericht, open naar binnen en naar buiten, werkend en delend.  Dat nieuwe Vlaanderen en België moeten aldus hun plaats kunnen innemen in het Europese kader.  Aan deze zeven uitdagingen werken, betekent stuk voor stuk DE MAATSCHAPPIJ HERVORMEN. De Vlaamse Kristen-Demokratie wil Vlaanderen en de Vlamingen veilig naar de XXIste eeuw loodsen. Dat vergt moed van de beleidsverantwoordelijken in centrale regering en parlement, in de Vlaamse executieve en raad. Niets is er mogelijk zonder het vertrouwen en de medewerking van de bevolking. SAMEN blijft voor ons een kernwoord.  Wij kunnen het omdat wij het konden  De Christelijke Volkspartij durft de toekomst aan omdat zij het verleden aankon. De resultaten van de jongste twee jaar die dankzij de inspanningen van velen in de samenleving tot stand kwamen, staan borg voor de toekomstige actie. Zij versterken nog het bilan van de periode 1981-1985.  - De WERKGELEGENHEID in Vlaanderen is op twee jaar tijd met 40.000 toegenomen. De jeugdwerkloosheid is op vier jaar tijd gehalveerd in ons gewest.  - De KOOPKRACHT van gezinnen en personen stijgt opnieuw. Het reëel beschikbaar inkomen stijgt in 1986-1987 met haast 4 t.h. Trouwens het gezinsverbruik groeide bijna even sterk aan. Ook voor volgend jaar zijn de vooruitzichten gunstig.  - De PRIJSSTIJGINGEN (1 à 2 t.h.) werden gedrukt tot het peil van de jaren vijftig. De inflatie daalde in 1986 en 1987 sneller dan in de rest van Europa.  - Het TEKORT OP DE RIJKSBEGROTING nam tussen 1985 en 1987 met 30 t.h. af.  - De BELASTINGDRUK voor de gezinnen daalde met 50 miljard tussen 1985 en 1987.De volgende jaren zal die druk gevoelig afnemen als gevolg van de geplande belastinghervorming.  - Onze LOPENDE BETALINGEN MET HET BUITENLAND sloten in 1986 en 1987 af met zeer belangrijke overschotten.In die twee jaar overtrof onze uitvoer de invoer in belangrijke mate, wat een belangrijke ommekeer was in vergelijking met het begin van de jaren tachtig. Waar vroeger veel kapitaal het land uitvluchtte, komen nu heel wat buitenlanders met hun kapitaal naar ons land.Het is een blijk van vertrouwen in de BELGISCHE FRANK die tot twee keer toe revalueerde en aansluiting vond met de harde-muntlanden (vooral de Duitse Bondsrepubliek).  - De INVESTERINGEN van de bedrijven stegen met meer dan 15 t.h. in volume op twee jaar. Indien ook volgend jaar meevalt, zal er een toename zijn van 30 t.h. op vier jaar. Nog een blijk van vertrouwen in de toekomst!De eerste minister en zijn ploeg zijn er in geslaagd dit palmares te behalen in een sociaal klimaat dat zelfs toeliet dat werknemers en werkgevers een CENTRAAL SOCIAAL AKKOORD sloten ter verbetering van lonen en werkgelegenheid. Het EUROPEES VOORZITTERSCHAP van België tijdens de eerste helft van dit jaar sloot af met een akkoord over de grote lijnen van een plan voor de toekomst van de Europese gemeenschap. Ons land won hierdoor sterk aan internationaal aanzien.  Ook op totaal andere gebieden werden resultaten geboekt, zo o.m. in de strijd tegen het banditisme (bende van Nijvel) en terrorisme (CCC). De jongste twee jaar is de rust op dat gebied nagenoeg teruggekeerd.  Niet toegeven  DIT ALLES MAG NIET VERLOREN GAAN. De Vlaamse christen-democraten waren vast van plan de opgenomen taak verder te zetten tot juni 1989. Omdat sommigen de EENTALIGHEID VAN HET VLAAMSE GRONDGEBIED in vraag wilden stellen en de rechtsstaat niet eerbiedigen, kon het regeringswerk niet worden verdergezet. De Christelijke Volkspartij heeft aan deze chantage NIET TOEGEGEVEN. Zij zal dat ook in de toekomst niet doen. De enige oplossing ligt in het involgen van de arresten van de hoogste rechtscolleges in het land.  De mens leeft niet van brood alleen  De Vlaamse christen-democraten zullen in de toekomst van de strijd voor meer werk, gezondere overheidsfinanciën, lagere, rechtvaardige gezinsvriendelijkere belastingen steeds dé hoofddoelstellingen blijven maken. Onze deelname aan een regering hangt vooral af van het SOCIAAL-ECONOMISCH HERSTELBELEID. Andere taken zoals de staatshervorming zijn hieraan ondergeschikt. Het budget is in alles maar niet alles is budgettair.  Meer dan in het verleden willen wij ook de KWALITEIT VAN HET LEVEN bevorderen door in de eerste plaats radicaal op te komen  - voor de EERBIED VOOR HET MENSELIJK LEVEN, zeker in die nieuwe biomedische wereld die opengaat.  - voor een gezond gezinsleven.  - voor een zorgzame samenleving met het oog op het welzijn van de burger.  - voor een echt Vlaams kwaliteitsonderwijs en cultuur.  - voor meer veiligheid thuis en op straat.  - voor een gezond leefmilieu.  - voor meer objectiviteit bij benoemingen en bevorderingen in overheidsdienst en magistratuur, voor meer openheid in de boekhouding van politieke partijen en belangengroepen.  - voor een snellere rechtsbedeling en menswaardige gevangenissen.  - voor een voldoende inzet hier om honger en ondervoeding in de wereld tegen te gaan.  - voor meer vrede en meer wederzijdse ontwapening.  De Christelijke Volkspartij wil een meer edelmoedige en eerlijke maatschappij uitbouwen.  Een samenleving met een menselijk gelaat. Wij willen aan de jonge generatie  een land geven waarin zij enthousiasme kunnen opbrengen. Op elk van deze gebieden werd de jongste jaren vooruitgang geboekt. Er moeten evenwel nieuwe impulsen gegeven worden.  De sterkste politieke beweging in het land  Wij willen dus ook verder zien dan alleen de economische en materiële dimensie in het leven. Dit vormt onze eigenheid en maakt het grote onderscheid uit tussen de Vlaamse Kristen-Democratie enerzijds en de andere politieke partijen anderzijds.De kiezer zal van de Christen-Democratie opnieuw de sterkste politieke beweging maken in Vlaanderen en in het land. Dan pas maakt ons programma een kans. Doordat de Christelijke Volkspartij de leiding in regering en parlement, in executieve en raad in handen heeft, kan zij haar stempel drukken op het beleid. De kiezer moet een keuze maken.  _HOOFDSTUK II_  DE CVP IS DE PARTIJ VAN DE WERKGELEGENHEID  Het gaat beter  De werkgelegenheid is één van de belangrijkste doelstellingen van de CVP, samen met het terugdringen van het begrotingstekort. De hoofdoorzaak van de huidige werkloosheid in Vlaanderen is gelegen in de daling van het aantal jobs (tot in 1983) en de sterke groei in het aanbod van vrouwelijke arbeidskrachten wat resulteert in een beduidend hogere werkloosheidsgraad bij vrouwen dan bij mannen.  De resultaten van het herstelbeleid in Vlaanderen zijn zeer duidelijk. Tot nu toe zijn er sinds 1983 meer dan 75.000 jobs bijgekomen en is het aantal volledig werklozen met 7,6 t.h. gedaald. de jeugdwerkloosheid nam zelfs met één derde af. Een volgehouden inspanning blijft echter noodzakelijk en vooral voor de bestrijding van de langdurige werkloosheid zullen er bijkomende middelen moeten worden vrijgemaakt; gelukkig daalt dit jaar ook in deze groep het aantal werklozen.  Tweesporenbeleid  Het werkgelegenheidsbeleid valt voor de CVP uiteen in twee brede sporen:  1. EEN ALGEMEEN VOORWAARDENSCHEPPEND ECONOMISCH BELEID VAN ARBEIDSINTENSIEVERE GROEI blijft cruciaal voor de verbetering van de tewerkstelling. De belangrijkste bron van jobs blijven onze ondernemingen, vooral in de dienstensector en in de kleine en middelgrote bedrijven. Daarom moeten degenen die een eigen bedrijf  hebben of ermee starten, verder aangemoedigd worden. De modernisering van onze economie blijft een noodzaak, tezamen met het versterken van de concurrentiekracht. Uitvoer en investeringen zijn de cruciale hefbomen voor de toekomst. Beide moeten zij ondersteund worden.  2. Het SPECIFIEK TEWERKSTELLINGSBELEID moet - in complementariteit met het eerste spoor - gericht zijn op het bevorderen van een doelmatige en rechtvaardige afstemming van vraag en aanbod op de arbeidsmarkt en op het stimuleren van speciale arbeidscircuits. Na meer dan tien jaar specifiek tewerkstellingsbeleid dringt zich een echte en permanente evaluatie op. Een degelijk tewerkstellingsbeleid wordt gekenmerkt door het werkloosheids-probleem vanuit verschillende invalshoeken te benaderen waardoor er een evenwichtig geheel van verschillende maatregelen kan tot stand worden gebracht. Gezien de mannelijke werkloosheid in Vlaanderen sterk is gedaald, moeten de inspanningen grotendeels betrekking hebben op de vrouwelijke werklozen. Daarnaast dient de klemtoon te liggen op de langdurig werklozen die meer dan de helft van het aantal werkzoekenden vormen. Overwegende de ongelijke geografische spreiding van de werkloosheid moet er tevens gewerkt worden aan bijkomende selectieve maatregelen van het specifiek tewerkstellingsbeleid voor sub-regio’s waar de werkloosheidsgraad het hoogst is. De uitvoering van dit jobbeleid vereist een duidelijke bevoegdheidsverdeling en samenwerking tussen centrale regering en executieven.  Meer jobs door:  - AANWERVEN GOEDKOPER MAKEN.  Met het oog op de vermindering van de personeelskost voor de bedrijven dient een verschuiving van sociale lasten ten voordele van arbeidsintensieve bedrijven te worden doorgevoerd, waarbij tevens grote aandacht moet uitgaan naar de bevordering van de tewerkstelling in de welzijns- en cultuurzorg.  - ARBEIDSDELING.  De groei van de deeltijdse arbeid van de jongste drie jaar (+150.000) is spectaculair. In de meeste Europese landen is het aantal evenwel nog groter. Het inhaalmanoeuvre moet hier verder worden ondersteund. Zo zouden in de overheidssektor statutaire deeltijdse aanwervingen moeten worden mogelijk gemaakt met een soepele overstapregeling naar voltijdse tewerkstelling voor betrokkenen. Het aanmoedigen van deeltijdse banen zal in het bijzonder tegemoet komen aan de noden van vrouwelijke arbeidskrachten met jonge kinderen.Het stelsel van het recht op loopbaanonderbreking - dat reeds een succes is - zal nog verder gestimuleerd worden.  - BIJZONDERE ARBEIDSCIRCUITS.  Met betrekking tot het bijzondere arbeidscircuit moet in de eerste plaats de daling van het aantal arbeidsplaatsen worden stopgezet. Verder dient het evenwicht tussen de twee essentiële componenten, nl. de tewerkstellingskreatie enerzijds en het tegemoet komen aan collectieve behoeften waaraan anders niet zou vol-_(stuk niet meer leesbaar)_  Het streven naar harmonisatie en verbetering van de bijzondere tewerkstellingsstatuten (BTK, DAC en TWW) moeten worden verdergezet. De omvorming van deze tijdelijke statuten in normale arbeidskontrakten, zoals reeds gebeurde in de lokale besturen en de ziekenhuissektor, kan hierbij model staan.Daarnaast moeten deze arbeidscircuits worden omgebogen zodat zij meer effectief worden aangewend voor de bestrijding van de langdurige werkloosheid, die in het bijzonder de vrouwelijke actieve bevolking treft.  Daartoe moet het project van onbepaalde duur, gericht op collectieve behoeften, worden losgekoppeld van de tewerkstelling met een bepaalde duur. Door ook een scholingselement in het stelsel te integreren, zouden de kansen in het regulier arbeidscircuit verder kunnen worden verhoogd.  - OPLEIDING EN VORMING.  Gebrek aan gepaste opleiding is niet alleen een factor van werkloosheid maar ook een knelpunt naar meer economische groei, wanneer openstaande werkaanbiedingen niet kunnen ingevuld worden.Een permanente opleiding, een breed opleidingsaanbod voor iedereen en formules om geleidelijk in te stappen in het beroepsleven (alternerend werken en leren) zijn dus een noodzaak voor het verbeteren van de tewerkstelling.Binnen Vlaanderen zou er een interprofessioneel sociaal akkoord over vorming tot stand moeten kunnen komen. Het zou een waarachtige doorbraak zijn. Naast een verhoging van de financiële middelen moet een verdere samenwerking tussen o.m. onderwijs en beroepsopleiding worden gestimuleerd. Hierbij moet speciale aandacht worden besteed aan het openstellen van traditionele mannenberoepen  voor vrouwen en omgekeerd.De werklozen hebben recht op een aangepaste opleiding. De langdurig werklozen (vooral vrouwen) vormen hier een bijzondere doelgroep. In het kader van lokale werkzoekendenwerking kunnen ook elementen van scholing en vorming worden ingebouwd.  _HOOFDSTUK III_  DE CVP IS DE PARTIJ VAN HET GOED EN STABIEL BESTUUR  In de stormachtige ontwikkeling die wij op economisch, financieel en technologisch gebied meemaken, is het vertrouwen in politieke instellingen van zeer groot belang. Daarom wou de CVP zoals tussen 1985 en 1989 een vierjarige ambtstermijn volmaken. Anderen hebben hier anders over beslist. In elk geval willen wij het ondernomen beleid verderzetten en tot een goed einde brengen. De CVP wil verder zijn stempel drukken op het te voeren beleid.  Het begrotingstekort stap-voor-stap verlagen  Goed bestuur vergt in de eerste plaats o.m. gezonde openbare financiën. Het is de voorwaarde voor de gezondheid van onze bedrijven en economie, voor de werkgelegenheid, voor het veilig stellen van sociale verwezenlijkingen (o.m. het wettelijk pensioenstelsel), voor essentiële overheidstaken inzake onderwijs en openbare dienstverlening en voor een lagere belastingdruk op arbeid.  De jongste twee jaar werd het begrotingstekort van de centrale overheid met 30 t.h. verlaagd. De regering had plannen om deze daling ook in 1988 verder te zetten. De Vlaamse christen-democraten willen op de weg verder gaan van het geleidelijk stap-voor-stap terugdringen van het deficit tot de lasten van de rijksschuld niet verder meer toenemen. Daartoe is het nodig dat de in het verleden getroffen maatregelen goed worden uitgevoerd om hun weerslag naar de toekomst toe volledig te laten doorspelen. In elk geval moet de koopkracht van het overheidspersoneel en van de sociaal-verzekerden behouden blijven en de werkgelegenheid maximaal gevrijwaard. De leefbaarheid van het stelsel van sociale zekerheid moet duurzaam veilig gesteld worden. In sommige sektoren dringen zich zelfs nieuwe initiatieven op, bijv. het leefmilieu en het openbaar binnenlands vervoer.  De voorgenomen arbeids- en gezinsvriendelijke belastingverlaging uitvoeren  Gezondere openbare financiën laten toe de belastingdruk voor de gezinnen en de particulieren in het algemeen te verlichten. De belastinghervorming van de uittredende regering droeg ongetwijfeld een christen-democratische stempel doordat:  - het huwelijk niet langer wordt gestraft voor alle belastingplichtigen (decumul).  - de thuisarbeid wordt gewaardeerd (huwelijksquotiënt).  - de gezinnen met kinderen worden ontlast.  - de arbeidsinspanning wordt aangemoedigd (vermindering van marginale aanslagvoeten).  - de belastingvrije minima worden opgetrokken (voor de lagere inkomens).  Ook de volgende regering zal in die zin een hervorming van ons fiskaal stelsel moeten uitvoeren. De nodige budgettaire compensaties dienen gevonden te worden teneinde het deficit door lastenverlaging niet verder te laten oplopen. In het kader van een harmonisering van de indirecte belastingen en van roerende voorheffing op Europees vlak zullen herschikkingen nodig zijn. De eventuele meerinkomsten, die hieruit voortvloeien, dienen aangewend te worden om de voorgenomen belastinghervorming te financieren. Het zogenaamd pensioensparen moet behouden blijven.Verdere verlagingen zijn alleen mogelijk wanneer het uiteindelijke streefdoel inzake financieringstekort is gehaald. In elk geval moet het stelsel rechtvaardig zijn, d.w.z. met behoud van het beginsel van de draagkracht in functie van het inkomen (progressiviteit van de heffing) en van de gezinslast. Het stelsel moet tevens kind- en gezinsvriendelijk zijn. Zeker nu werk zal worden gemaakt van een verlichting van de fiskale lasten, moet de inning correct geschieden. Fraude moet krachtig worden bestreden en bestraft. Middelen hiertoe zijn enerzijds een sterke verzwaring van de administratieve boetes en anderzijds een betere omkadering van de fiskale substituten. De administratie van financiën dient over een voldoende moderne uitrusting te beschikken.  De ondernemingen moeten het doen  Goed bestuur wil ook zeggen dat de overheid een voldoende gunstig klimaat schept voor de ondernemingen. Een land kan niet welvarend zijn als zijn bedrijven verarmen. Omgekeerd hangt de welvaart af van de mate waarin de bedrijven hun beschikbare middelen omzetten in nieuwe investeringen. Het verzekeren van de mededingingskracht van de ondernemingen inzake kosten  tegenover onze belangrijkste handelspartners is een blijvende opgave. Dit is evenwel niet de taak van de overheid alleen. Integendeel de sociale partners hebben als plicht hierover eerst te waken. Het is een vorm van «ontstaatsen>> en van decentralisering die de Vlaamse christen-democraten dierbaar is. Het bedrijfsleven dient te worden aangespoord tot een ruimere marktdiversificatie  voor de traditionele producten of diensten en tot verovering van nieuwe markten  voor vooruitstrevende, hoogtechnologische producten. De overheid kan ook hier bijdragen door een economisch en budgettair verantwoorde politiek van openbare bestellingen en investeringen. Het algemeen klimaat ten gunste van het bedrijfsleven vergt een aangepaste prijs- en concurrentiewetgeving.  Het openbaar ambt hervormen  Tot goed bestuur behoort ook het verzekeren van een efficiënte en deskundige overheidsadministratie, zeker nu ongeveer één vijfde van de beroepsbevolking hier actief is. Wij moeten de eerlijkheid hebben te erkennen dat sedert tientallen jaren geen globale politiek t.o.v. het openbaar ambt gevoerd werd. De tijd is nu rijp om inzake modernisering, informatisering, responsabilizering en depolitisering vooruit te gaan. Bovendien moet werken ook in overheidsdienst financieel aantrekkelijk gemaakt worden. De jongste regeringsvoorstellen maken voor het eerst sedert 1974 reële koopkrachtstijgingen mogelijk. Concreet betekent dit dat het Vast Wervingssekretariaat de aanwerving in meer openbare diensten moet kunnen objectiveren via examens, ook o.m. in het rijksonderwijs. Verder dient men bij bevorderingen rekening te houden met de deskundigheid en de anciënniteit. Ook bij aanstellingen in pas opgerichte instellingen moeten deze regels gelden. Tijdelijke tewerkstelling mag niet in de plaats komen van statutaire aanwervingen. Het openbaar ambt moet nù hervormd en gemoderniseerd worden. Het moet één van de grote taken zijn van de volgende regering. De mensen die er hun brood verdienen en de samenleving als een geheel hebben er recht op. Meer nog, als het niet gebeurt, ondermijnt de staat zichzelf. De rechtsbedeling dient op een snelle manier te geschieden door onafhankelijke, onpartijdige, bekwame en menselijke rechters.  De overheidsbedrijven responsabilizeren  Goed besturen geldt ook voor de overheidsbedrijven.  De toekomst van de overheidsbedrijven is een belangrijk politiek thema van de uittredende regering. Ook in dit verband is de CVP haar verkiezingsprogramma van 1985 trouw gebleven dat immers stelde: <<Responsabilizering is het christen-democratisch antwoord op de liberale privatisering en op het verstikkend etatisme>>.Privatisering mag geen slogan worden. Voorbeelden in het buitenland tonen de beperkingen hiervan aan. Soms komt dit de belangen van de verbruiker helemaal niet ten goede (Britse telefonie), soms vallen geprivatiseerde bedrijven in handen van machtige financiële groepen.  De Vlaamse christen-democraten zijn van oordeel dat een aantal goed omlijnde maatschappelijke opdrachten best door bestaande overheidsbedrijven worden waargenomen. Aan deze bedrijven moeten dan ook de mogelijkheden gegeven worden om deze taken zo efficiënt mogelijk te vervullen. Daarom voorziet de CVP dat vooreerst de inwendige structuur van deze bedrijven verbeterd wordt via de verhoging van de autonomie en verantwoordelijkheid langs een versoepeling van regels inzake beheer, toezicht, investeringen, personeelsbeleid en produktiestruktuur  (<<verzelfstandiging>>). De overheidsbedrijven moeten immers de mededinging  met de private bedrijven op een eerlijke manier kunnen voeren, zeker in het licht van “1992”, het jaar waarin de EEG-markt volledig zal geopend zijn. Sommige overheidsbedrijven slaagden er de jongste jaren trouwens in schitterende winstcijfers te halen (RTT).  Anderzijds dient de mogelijkheid te worden geschapen om de private sector te betrekken bij nodig geachte kapitaalsverhogingen van openbare bedrijven, o.m. wegens gebrek aan financiële ruimte op de rijksbegroting.  De CVP vindt dat na toekenning van een grotere autonomie en/of het doorvoeren van een verbeterde kapitaalstruktuur, afhankelijk van de geëigende situatie van het overheidsbedrijf, regelmatig het resultaat ervan moet geëvalueerd worden, teneinde te kunnen nagaan of verdere maatregelen nodig zijn. Indien evenwel als gevolg van deze evaluatie het wenselijk zou zijn tot een privatisering (meerderheidsbezit van de aandelen in handen van de private sector) over te gaan, dan moet deze beslissing beantwoorden aan een economische noodzaak en moeten sommige sociale functies blijvend verzekerd worden. Deze privatisering mag echter niet leiden tot private monopolies of tot een concentratie van het aandelenbezit (in handen van financiële groepen). In elk geval moeten de rechten van het bestaand personeel gevrijwaard worden. De CVP verwerpt bovendien de idee van privatisering van de winsten en socialisering van de verliezen. Immers de privatisering van alleen de winstgevende activiteiten zou de resterende activiteit van het desbetreffend overheidsbedrijf of van de resterende overheidsbedrijven onaantrekkelijk maken.De werkings- en concurrentievoorwaarden tussen openbare kredietinstellingen (OKI's) en private financiële instellingen moeten geharmoniseerd worden. De mogelijkheid moet worden gegeven aan de OKI's om het tekort aan eigen middelen aan te vullen met privé-kapitaal zonder evenwel het meerderheidsbezit van de overheid aan te tasten.  Responsabilizering door sociaal overleg en participatie  Goed bestuur maakt de beste kansen wanneer er voldoende sociale consensus is _over de_ doeleinden en de middelen van het beleid.  Daarom is er een blijvende behoefte aan overleg en participatie op alle niveaus. Het algemeen interprofessioneel en sektorieel niveau blijven hierbij zeer belangrijk. Wat de sociale partners goed kunnen regelen in onderlinge verstandhouding over arbeidsvoorwaarden en werkgelegenheid, mag de overheid niet naar zich toetrekken. Regering en parlement moeten evenwel hun politieke verantwoordelijkheid nemen wanneer het algemeen belang op het spel staat. Elk zijn verantwoordelijkheid.De onderneming is de basis van waaruit overleg, participatie en verantwoordelijkheid moeten vertrekken.  Informatie is in deze tijd van overgang van wezenlijk belang om de samenhang binnen het bedrijf in de hand te werken. Daarom moeten de wettelijke verplichtingen inzake economische en financiële informaties nageleefd worden met de mogelijkheid van sancties. De mensen die in het bedrijf werken, hebben tevens recht om regelmatig en bijtijds geïnformeerd te zijn over belangrijke beslissingen die hun toekomst aanbelangen, bijv. bij sluiting en fusie.Participatie op het ondernemingsvlak zal het mogelijk maken het verantwoordelijkheidsbesef van elkeen te verhogen.Op de werkplaats zelf wijzen succesvolle experimenten de weg.Van de hervorming van de grote onderneming moet werk worden gemaakt in het kader van een Europese harmonisatie; op de levensmomenten van het bedrijf dient de beslissing genomen in een raad van toezicht waarin vertegenwoordigers van arbeid en kapitaal zetelen.De invoering van het bedrijfsrevizoraat was een positieve stap naar meer openheid.De bezitsspreiding is ook een belangrijke hefboom om de consensus rondom de onderneming in de hand te werken. De uittredende en de vorige regering hebben langs fiskale weg deze bezitsspreiding sterk bevorderd.  Openbaarheid van bestuur  Vandaag is de beslotenheid van het bestuur de regel en de openbaarheid de uitzondering. Dat moeten wij omkeren. Zeker jonge mensen vragen dit, zoniet vervallen zij in onverschilligheid of in wantrouwen t.o.v. de politiek.  Vooral op lokaal vlak moeten de inspanningen opgedreven worden om de mensen objectief en volledig te informeren omtrent het gevoerde beleid. Langs bestaande en nieuwe inspraakstructuren moet de betrokkenheid van de bevolking vergroot worden. De gemeentelijke autonomie en het bestaan en de werking van georganiseerde maatschappelijke verbanden mag hierbij niet miskend worden. De politieke partijen moeten verplicht hun boekhouding openbaar maken, zowel voor hun lopende verrichtingen als voor verkiezingscampagnes.  Veiligheid van de burgers  Goed bestuur wil ook zeggen het beveiligen van de burger zelf. Het is één van de oudste taken van de overheid.  Wanneer men de burgers vraagt naar hun maatschappelijke bezorgdheden, dan blijkt een streven naar meer veiligheid in het dagelijks leven tot de grote prioriteiten te behoren. Mensen hebben dus een gevoel van angst en van onveiligheid. Bijgevolg dienen de inspanningen erop gericht te zijn dat de burgers de samenleving opnieuw als geborgen en veilig zouden ervaren. Preventie kan hierbij een belangrijke rol spelen door het beheersen of elimineren van situaties welke het onveiligheidsgevoel stimuleren (beter verlichten van straten  en pleinen) en door het informeren en sensibiliseren van de bevolking over hoe zelf het veiligheidsgevoel te verhogen.  Op diverse terreinen dient opgetreden, m.n.:  - het bestrijden van kleine (veel voorkomende) en grote of zware criminaliteit, door preventie (het activeren van het kleinschalige en herwaardering van de wijkagent) en door een aangepast vervolgingsbeleid, (d.w.z. een maximale opheldering van misdrijven), en meer toewijding bij het opsporen van delinquenten (door o.a. een optimaler gebruik van de effectieven en van de middelen).  - een effectieve bestraffing in relatie tot de feiten en nieuwe vormen van straffen waarbij prioritair werk moet worden gemaakt van het wegwerken van de achterstand in de behandeling van de dossiers.  - de hervorming van het gevangeniswezen door een strijd tegen de overbevolking via een herziening van de wet op de voorlopige hechtenis en het toepassen van alternatieve straffen, door een verbetering van de gevangenisinfrastruktuur en door een financiële herwaardering van het gevangenispersoneel.  - de strijd dient aangebonden tegen nieuwe vormen van misdaad zoals de handel  in kinderen, kinderprostitutie en het gebruik van kinderen in pornografie en video.Naast het vervolgingsbeleid moet er een nieuwe aandacht gaan naar het slachtoffer en dit vanaf het allereerste ogenblik.  Veiligheid op straat  De Vlaamse christen-democraten hebben reeds, naar aanleiding van de actie verkeersveiligheid-verkeersleefbaarheid, gesteld dat het verkeer moet aangepast worden aan de beperkte mogelijkheden van de mens. Elementen die hierin een belangrijke rol kunnen spelen zijn:  - het opleggen van maksimumsnelheden (120 km/uur op de autowegen) en  het aanpassen van de wegeninfrastruktuur in de woonzones.  - de integratie van het verkeersprobleem in de andere beleidssectoren; in dit  kader is het belangrijk dat aandacht wordt besteed aan de opleiding van verkeers- en vervoersdeskundigen.  - de verbetering van het openbaar vervoer.  - het verkeersleefbaar maken van dorpen en steden door:  - strijd tegen de files,  - bannen van het zware vervoer,  - verkeersvrije straten.  - fiets- en voetpadenprogramma's.  - efficiënte uitbouw van de dringende hulpverlening (dienst 100).  Thuis zijn in uw gemeente  Goed bestuur is niet alleen een zaak van regering en parlement, van executieve en raad. Voor de Vlaamse christen-democraten spelen gemeente en provincie een belangrijke rol, in het licht van hun opvattingen over decentralisatie en subsidiariteit. De gemeente moet het de burgers mogelijk maken zich ergens “thuis” te voelen.Voor wat betreft de provinciale en plaatselijke besturen bestaan er heel wat onduidelijkheden inzake bevoegdheidsverdeling tussen de nationale en regionale overheden. Vandaar dat er ernstig werk moet worden gemaakt van de volledige regionalisering van alle materies die direct of indirect invloed hebben op de werking van de provinciale en plaatselijke besturen (inkl. de basiswetgeving en de fondsen).De gemeenten moeten correct behandeld worden door de centrale overheid:  - de gemeentebesturen hebben zich sinds 1982 heel wat moeite getroost om een verantwoord budgettair en financieel beleid te voeren. Hierdoor komt het dat voor het jaar 1988 de begrotingen van alle Vlaamse gemeenten in evenwicht zijn. Doch gematigdheid en voorzichtigheid blijven de boodschap. Soms brengen nationale en regionale maatregelen de broze budgettaire evenwichten van de gemeenten in problemen. Vandaar dat, wanneer maatregelen moeten worden genomen, waarvan het vermoeden bestaat dat zij financiële gevolgen hebben voor de gemeenten (in casu de OCMW's), deze aan een grondige analyse worden onderworpen.  - er moet bijgevolg werk worden gemaakt van een versnelde procedure, via bijvoorbeeld voorschotten, voor de betaling van de gemeentelijke opcentiemen op de personenbelasting door de centrale schatkist.  - inzake subsidiëringbeleid zijn bijsturingen en evaluaties nodig, o.m. inzake het dekreet op het investeringsfonds en de wirwar van investeringstoelageregelingen van de diverse overheden.  - gemeentelijke grenscorrecties volgens een eenvoudige en versnelde procedure  moeten worden mogelijk gemaakt.  _HOOFDSTUK IV_  DE CVP IS DE PARTIJ VAN DE ZORGZAME SAMENLEVING  1.  De sociale zekerheid en de toekomst  De sociale zekerheid moet blijven steunen op de solidariteitsgedachte en op het verzekeringsprincipe, en mag niet herleid worden tot een neoliberaal basissysteem. Het blijft de grootste naoorlogse maatschappelijke hervorming. Het is de hoeksteen van een samenleving met een menselijk gelaat. De herschikkingsoperatie die de laatste jaren in de sociale zekerheid is doorgevoerd, is er dan ook steeds op gericht geweest haar financieel evenwicht te beveiligen zonder evenwel haar fundamentele beginselen in het gedrang te brengen.De besparingen op de uitkeringen aan de sociaal-verzekerden hebben evenwel hun grens bereikt.Het financieel evenwicht van de sociale zekerheid is thans hersteld. De demografische ontwikkeling van onze bevolking stelt evenwel een nieuwe uitdaging. De overheid en de sociale partners dienen samen te zorgen voor een veilige, toekomstgerichte  financiering. De sociale partners dienen ook bij het beheer van het globale stelsel betrokken.  Nu reeds staan we voor een bevolking die niet meer in zijn vervanging voorziet. Indien de huidige trend, nl. dalende nataliteit en stijgende levensverwachting zich verderzet, zal het aandeel van de bejaarde bevolking naar 2025 toe opklimmen tot meer dan 30 t.h.Deze toenemende veroudering van onze bevolking zal immers zijn stempel drukken op de uitgaven voor gezondheidszorgen en voor pensioenen. Het wettelijk pensioenstelsel moet in elk geval veilig gesteld worden. Inzake pensioenen moet opnieuw het debat met de sociale partners worden geopend over de invoering van een flexibele pensioenleeftijd en een hervorming van het stelsel van brugpensioenen.  Inzake gezondheidszorgen moet de beheersing van de uitgaven samengaan met de uitbouw en de ontwikkeling van een meer mensgerichte verzorging via de rust- en verzorgingstehuizen en de thuisgezondheidszorg. Naast de demografische uitdaging is er een tweede uitdaging ten aanzien van de sociale zekerheid, nl. DE VEREENVOUDIGING VAN DE WETGEVING EN DE BETERE EN MEER DOORZICHTIGE WERKING VAN HAAR STRUCTUREN.  De kinderbijslagwetgeving moet worden vereenvoudigd teneinde een ononderbroken betaling te verzekeren, zowel bij wijziging van werkgever als bij wijziging van gezinstoestand.De begrippen en toekenningsvoorwaarden in de sociale zekerheid moeten worden geharmoniseerd, teneinde een vlottere bediening naar de burger toe mogelijk te maken. Denken wij aan de begrippen zoals loon, arbeidsongeschiktheid, gelijkgestelde dagen, personen ten laste, enz. Met hetzelfde doel moet de verwerking en het doorgeven van de gegevens verder worden geïnformatiseerd (wetsontwerp sociale kruispuntbank).Een meer doorzichtige werking van de structuren van de sociale zekerheid is noodzakelijk. Tevens zijn de taken van de tussenliggende, vrije sociale organisaties en organismen van wezenlijk belang zowel in de betrokkenheid bij het beleid als in de uitvoering van de sociale zekerheid.  De wetgeving inzake de opdrachten, de controle en de structuren van de ziekenfondsen moet worden aangepast aan de maatschappelijke ontwikkeling. Tegelijk moet ook de controle op de verstrekking van de gezondheidszorgen, meer bepaald de kwantiteitscontrole, worden aangepast. In dit kader dient verder gewerkt aan de bestaande wetsontwerpen nopens de ziekenfondsen, de Orde van de Geneesheren en de medische en administratieve controle.  1.  De strijd tegen de armoede  De sociale zekerheid alleen kan de armoede niet volledig uitbannen.  De sociale zekerheid is wel het belangrijkste preventieve instrument tegen de armoede omdat zij bij ziekte, werkloosheid of ouderdom er in slaagt voor het grootste deel van de verzekerden, een menswaardig bestaan te blijven garanderen. De jongste jaren werd heel wat gepresteerd, o.m. het verhogen van bestaansminima en het openstellen van de tewerkstellingsprogramma's voor minimumtrekkers.De armoede is een verschijnsel dat ingewikkeld is en dat o.m. zeer sterk verband houdt met de crisis in het gezin. De belangrijkste slachtoffers zijn dikwijls alleenstaanden met kinderen ten laste.  Als SPECIFIEK ACTIEPROGRAMMA ter bestrijding van de armoede, pleit de CVP voor: - De gewaarborgde minima moeten welvaartsvast gemaakt worden door ze blijvend te indexeren en ze te koppelen aan een vast percentage van het netto minimum maandloon. Ze moeten nog beter beschermd worden door ze niet vatbaar te verklaren voor beslag en door het belastingvrij minimum op te trekken tot het bedrag van het bestaansminimum.  - De toekenning van het bestaansminimum hangt af van het ontbreken van eigen bestaansmiddelen.Voortaan mag bij de berekening van deze bestaansmiddelen geen rekening meer worden gehouden met het alimentatiegeld dat wordt betaald ten gunste van de kinderen ten laste. Deze maatregel zal vooral ten goede komen aan éénoudergezinnen, meestal alleenstaande vrouwen met kinderen. De CVP wil ook deze gezinnen  niet in de kou laten staan.  - Het verder verhogen van het bestaansminimum voor alleenstaanden met ongehuwde minderjarige kinderen ten laste.  - Aan het OCMW moet de opdracht worden gegeven enerzijds voorschotten uit te keren op niet-betaalde onderhoudsgelden voor kinderen en anderzijds de achterstallige onderhoudsgelden in te vorderen.  - Er moeten wettelijke waarborgen komen voor de energie-voorziening voor verbruikers in moeilijkheden.  - De integratie van de armsten in de samenleving moet op alle mogelijke manieren  bevorderd worden, in het bijzonder via tewerkstelling en beroepsopleiding alle programma's moeten ook voor bestaansminimum-trekkers opengesteld worden.  - De vicieuze cirkel van de van generatie op generatie overgedragen armoede moet doorbroken worden door in het onderwijs specifieke programma's en extra-middelen te voorzien ten voordele van de kinderen van de Vierde Wereld. - De interdepartementale werkgroep voor de beveiliging van de bestaanszekerheid  van de minstbedeelden moet een meer bestendig karakter krijgen en ook de mensen van de Vierde Wereld zelf moeten er zitting in krijgen. DE ZORGZAME SAMENLEVING VRAAGT EVENWEL NOG MEER DAN ALLEEN HET OPVANGEN 'VAN MATERIËLE ARMOEDE, ZOALS:  - vertrouwen in huwelijk en gezin (veiligheid, zekerheid).  - aanmoediging en waardering voor solidariteit.  - accent in jeugdbeleid, ook naar preventie (drugs, geweld, alcohol).  - maatschappelijke integratie van groepen zoals thuislozen, migranten, ex-gevangenen en anderen.  - positieve maatregelen op het vlak van de tewerkstelling van kwetsbare mensen en zelfstandigheid naar inkomen toe.  - een gehandicaptenzorg die gericht is op het optimaal functioneren van de gehandicapte mensen. Een vereenvoudiging van de formaliteiten en de invoering van het enig dossier moeten de gehandicaptenzorg dichter bij de gehandicapte mens brengen. Aansluitend bij de gerealiseerde hervorming van detegemoetkomingen aan gehandicapten moeten ook de uitkeringen aan gehandicapte kinderen en bejaarden herdacht worden.  De Vlaamse christen-democraten beschouwen deze zorgzame samenleving als prioritair. De solidariteit staat niet het stimuleren van het opnemen van persoonlijke verantwoordelijkheid in de weg. De werkelijkheid gebiedt ook rekening te houden met de beperkte financiële mogelijkheden van de overheid.  1.  Emancipatie  Er moet gestreefd worden naar een evenwichtige aanwezigheid en taakverdeling van mannen en vrouwen in de verschillende domeinen van onze samenleving. Een globaal emancipatiebeleid moet onder meer gericht zijn op:  - het effectief bevorderen van gelijke kansen voor jongens en meisjes in het onderwijs.  - het vergroten van de werkgelegenheid voor vrouwen.  - betere combinatiemogelijkheden scheppen voor beroepsarbeid en gezinstaken.  - het bevorderen van de deelname van vrouwen aan de besluitvorming.  - het erkennen van de waardigheid van de vrouw, o.a. door het bestrijden van geweld op vrouwen en het verbeteren van de beeldvorming van de vrouw.  _HOOFDSTUK V_  DE CVP IS DE PARTIJ VAN DE KMO  1.  Het land van de KMO  Vlaanderen is het land van de kleine en middelgrote ondernemingen, van de gezinsbedrijven en van de zelfstandigen. 55, t.h. van de werkgelegenheid in de private sector wordt daar tot stand gebracht. De nieuwe jobs van de jongste jaren zijn vooral daar gegroeid. De reconversie van streken met hoge en langdurige werkloosheid zal worden verwezenlijkt wanneer de KMO's het zullen doen. De politieke verantwoordelijkheid voor een specifiek KMO-beleid moet binnen de regering duidelijk vastgelegd worden. Elke maatregel met betrekking tot het bedrijfsleven moet zoals in het verleden zowel bij de initiële conceptie als bij de uitwerking van de toepassingsmodaliteiten rekening houden met de specifieke eigenheid van het midden- en kleinbedrijf.  De belangrijkste verwezenlijking de jongste twee jaar ten gunste van de KMO is de wet op de eenpersoonsvennootschap. Zij kwam tot stand op initiatief van de CVP. Dit laatste kan ook gezegd worden van een sociale maatregel, nl. het geleidelijk optrekken over een periode van vijf jaar van het pensioen der zelfstandigen en van de invaliditeitsvergoedingen bij arbeidsongeschiktheid tot op het peil van het gewaarborgd inkomen voor bejaarden. De beslissing van de uittredende regering moet door de nieuwe worden doorgevoerd.  De KMO heeft nieuwe impulsen nodig, ook in naam van de werkgelegenheid. De eerste voorwaarde hiertoe is evenwel dageen aantal positieve maatregelen worden gevrijwaard, m.n. de eigenheid van het sociaal statuut, een aangepaste economische expansiewetgeving voor het kleinbedrijf en een geëigend vormingssysteem dat verder moet worden uitgebouwd. De sociaal-economische verantwoorde wetgeving op het sluikwerk, de vestiging als zelfstandige, de handelsvestigingen, de wekelijkse rustdag en de avondsluiting moeten worden behouden. Een slogan zoals deregulering kan zich immers keren tegen middenstand en KMO.  Discriminaties en concurrentievervalsing moeten vermeden worden, o.m. bij de handelspubliciteit op radio en televisie, bij een wijziging van de wet op het verbruikskrediet en van de concurrentiewetgeving, bij uitverkoop en voortijdige soldenverkoop. Vergelijkende reclame moet verboden blijven. Ongelijke behandeling ten aanzien van de vrije beroepen moet worden weggewerkt. De specificiteit van de KMO vereist een aangepaste structuur van de Nationale Kas voor Beroepskrediet.  De nieuwe regering zal werk moeten maken van volgende punten:  - een adequate regeling voor schadeloosstelling van handelaars en ambachtslieden  die het slachtoffer zijn van openbare werken.  - een belastinghervorming die niet ten koste gaat van arbeidsintensieve ondernemingen.  deze hervorming moet de aanvang betekenen van een stabiel fiskaal  klimaat, wat ook de rechtszekerheid van de belastingplichtigen zal ten  goede komen.  - verdere vereenvoudiging van administratieve formaliteiten via een degelijk  uitgebouwde kommissie-Komform. Alle nieuwe en bestaande formulieren  moeten worden getoetst aan een leesbaarheidstest. De nodige coördinatie  dient op dit vlak te worden verzekerd.  - een herziening van de faillissementswetgeving, o.m. door uitsluiting van persoonlijke en levensnoodzakelijke goederen uit de falingsregeling bij faling te  goeder trouw door het vrijwaren van de rechten van de gewone schuldeiser  bij faillissement.  - een herziening van de matigingsbijdrage voor zelfstandigen.  - een verschuiving van de sociale lasten ten voordele van de arbeidsintensieve  KMO.  - ten behoeve van de vrije beroepen: een wet op de professionele en interprofessionele burgerlijke vennootschap en inschakeling in de economische expansiewetgeving.  - de bevallingsvergoeding voor de zelfstandige vrouw of meewerkende echtgenoot moet de moederschapsbescherming binnen het raam en de middelen van het sociaal statuut van de zelfstandige mogelijk maken.  Een minister voor de KMO zal in de komende regering de natuurlijke promotor zijn van de KMO. Alle bestaande steunmaatregelen zal hij evalueren op hun doelmatigheid en er enkele uit distilleren die de verbeelding van de ondernemer treffen en die echt leiden tot nieuwe initiatieven, investeringen en aanwervingen. De jongeren moeten enthousiast kunnen gemaakt worden voor het vrij, eigen initiatief.  1.  Een modern landbouwbeleid  Tijdens de voorbije jaren moest het landbouwbeleid inspelen op de gewijzigde marktomstandigheden die zich zowel op EEG-vlak als op internationaal vlak voordeden.Het aan deze omstandigheden aangepaste beleid van de regering was gericht op het behoud van een levenskrachtige, op een op gezinsuitbating gebaseerde landbouwsector, als volwaardige schakel in onze economie, als een verzorger van ons leefmilieu, als een behoeder van de sociale structuur van onze plattelandsgebieden en als verschaffer van gezond voedsel.  Europees gemeenschappelijk landbouwbeleid  Uitgangspunt hierbij is dat onze familiale landbouwbedrijven uit de verkoop van hun producten een inkomen moeten kunnen verwerven dat vergelijkbaar is met dat van de rest van de beroepsbevolking.  Gezien de structurele overschottensituatie in meerdere sektoren van de landbouwproductie een bedreiging vormt voor de toekomst van de landbouw, mede wegens zijn zware budgettaire impact, moet de hervorming van het gemeenschappelijk landbouwbeleid worden voortgezet. De uitwerking van begeleidende maatregelen moet hierbij bijzondere aandacht krijgen. Tevens moet een afdoende regeling worden gevonden voor het financieringsprobleem, zodat de doelstelling van het gemeenschappelijk landbouwbeleid kan worden gerealiseerd.  Nationaal Landbouwbeleid  - Rechtszekerheid voor onze bedrijven door goedkeuring van de pachtwet en deze op de continuïteit van de landbouwbedrijven.  - Een beleid ter ondersteuning van de modernisering en van de investeringen via het Landbouwinvesteringsfonds.  - Voor onze veeteelt, die goed is voor twee derde van de brutoproduktie in land- en tuinbouw, komt het er vooral op aan zijn competitiviteit, en meteen dus zijn kwaliteit te verdedigen.  - In dat verband gaat bijzondere aandacht naar de dierengezondheid, naar het welzijn en de bescherming van de dieren.  - Kwaliteitsverbetering, kostenbesparing, verbetering van de arbeidssituatie zijn de doelstellingen van het wetenschappelijk onderzoek en de voorlichting, vooral nu de landbouw geconfronteerd is met productiebeperkingen.  - Alle aandacht moet blijven gaan naar verbetering van de commercialisering en afzetbevordering van onze land- en tuinbouw- en zeevisserijprodukten.  - Het Vlaams beleid inzake landbouw dient beter uitgebouwd te worden, d.w.z. dat benevens de positieve maatregelen (o.a. ruilverkaveling, gewestplanning) ook moet worden gezorgd voor voldoende aandacht voor een leefbare landbouw bij het uitstippelen van andere beleidsaspecten, o.m. inzake ruimtelijke ordening, natuurbehoud en leefmilieu.  Visserij  Voor wat het visserijbeleid betreft, moeten rendabele visserijmogelijkheden gewaarborgd blijven door een gemeenschappelijk Europees visserijbeleid en de ondersteuning van nieuwe visserijprojekten. Teneinde de leefbaarheid van onze op familiale leest geschoeide visserijvloot te waarborgen, wordt gestreefd naar een evenwicht tussen de vangstcapaciteit enerzijds en de vangstmogelijkheden anderzijds, via de aanmoediging van vervangingsnieuwbouw en modernisering van bestaande vaartuigen.  _HOOFDSTUK VI_  DE CVP IS DE PARTIJ VAN DE GEZINNEN  De Vlaamse christen-democraten kiezen resoluut voor het gezin als basisgemeenschap voor de samenleving. Het is de bevoorrechte plaats waar mensen verantwoordelijkheid en onderlinge solidariteit opbrengen. Gezinnen vormen het fundament voor de samenleving van morgen; in hun midden worden het leven en de grote levenswaarden doorgegeven. De uitdrukkelijke steun aan het gezin mag geen onrecht inhouden voor mensen die in andere verbanden samenleven of alleenstaand zijn (inzonderheid de éénoudergezinnen).  Het huwelijk beschermen  De Vlaamse christen-democraten willen dat de wetgever het huwelijk beschermt en het duurzame karakter ervan in de hand werkt. De bestaande discriminaties ten nadele van mensen die een wettelijk huwelijksverband als levensvorm hebben gekozen, moeten worden weggewerkt (inzonderheid op fiskaal vlak).  Flexibiliteit in de arbeidsorganizatie  De gezinsarbeid, waarvoor man en vrouw in onderlinge afspraak de verantwoordelijkheid opnemen, is voor de Vlaamse christen-democraten zo belangrijk dat de overheid deze moet erkennen, bijv. door ontlastingen bij de ééninkomensgezinnen (zgn. huwelijksquotiënt).De vereisten van het beroepsleven en van het gezinsleven moeten beter en flexibeler op elkaar worden afgestemd; vandaag zijn er onaangepastheden langs de twee kanten. Daarom bieden deeltijdse arbeid en loopbaanonderbreking (ouderschapsverlof)  ruimere keuzemogelijkheden die vooral de vrouwen ten goede zullen komen.  Jong en oud  Meer dan ooit is een gezinsbeleid noodzakelijk in het licht van de demografische achteruitgang in Vlaanderen en in de geïndustrialiseerde wereld. Dit dient te kaderen in een samenhangend en algemeen welzijnsbeleid. Vandaag de dag ligt de kinderwens hoger dan het aantal geboorten. Daarom willen wij een klimaat scheppen waar kinderen welkom zijn. Bij elke nieuwe wetgeving, dient de gezins- en kinddimensie te worden ingebouwd.  In de verdere uitbouw van de bejaardenzorg vragen we in het bijzonder de aandacht voor de ondersteuning van de thuiszorg. Een thuiszorg die zowel het element gezinszorg als thuisgezondheidszorg omvat. Tussen het welzijnsbeleid van het nationale en het gemeenschapsniveau moeten de inspanningen voor een betere coördinatie worden verdergezet. Daarnaast moet in de sector gezondheidszorgen aangedrongen worden op de uitvoering van de wet welke voorziet in de toekenning van een uitkering bij thuisverzorging.  Goed wonen  Voor de huisvesting moet er absoluut prioriteit gegeven worden aan het vrijmaken van de nodige middelen voor wooninbreiding, stads- en dorpsvernieuwing. Bijzondere aandacht wordt eveneens gevraagd voor de toenemende verkrotting en woonnood.De Vlaamse christen-democraten dringen ook aan op de stimulering van de woningbouw met sociaal karakter en op het stimuleren van het verwerven van een woning. Maatregelen dienen te worden genomen om het woonmilieu te beschermen  en te verbeteren.  Meer middelen  De toekenning van kinderbijslag moet vereenvoudigd worden. Elk kind moet recht geven op kinderbijslag en moet worden uitbetaald aan de persoon die het kind ten laste heeft.Een belastinghervorming moet gezins-, kind- en huwelijksvriendelijk zijn. De regeringsvoorstellen droegen zeker in dit verband een duidelijk christen-democratische signatuur.  HOOFDSTUK VII  DE CVP IS DE PARTIJ VAN DE KWALITEIT VAN HET LEVEN  1.  Een gezond leefmilieu  De Vlaamse christen-democraten voelen zich als goede rentmeesters verantwoordelijk ten aanzien van de volgende generaties, aan wie de aarde zal worden doorgegeven. Tenslotte getuigt de zorg voor het milieu ook van een bekommernis om de kwaliteit van het leven.De Vlaamse christen-democraten opteren voor een kwaliteitsvolle eerstelijnsmilieuzorg. Dit is een geïntegreerde aanpak van de problemen van woon- en leefomgeving op lokaal niveau. Deze aanpak dwingt de lagere bestuursniveaus op de hoogte te zijn van de milieuproblemen die zich op lokaal vlak kunnen voordoen; zij moeten over voldoende deskundigheid en middelen beschikken om snel in te grijpen in geval van milieuhinder. De jongste jaren is onder impuls van de Vlaamse christen-democraten een dynamische milieupolitiek tot stand gekomen. De achterstand tegenover de Europese milieuwetgeving is grotendeels weggewerkt. België ging op verschillende domeinen een voortrekkersrol spelen in de Europese gemeenschap.Om dit mogelijk te maken, wil de CVP meer middelen ter beschikking stellen van het milieubeleid, in geld en in personeel. De bevoegdheden tussen de regio's en de centrale overheid moeten herverkaveld en duidelijker afgebakend worden. Alle soorten vervuiling dienen aangepakt te worden in een meerjarenplan, zoals dit met afvalstoffen gebeurt.  De arbeidsintensieve initiatieven die afval recycleren, moeten worden aangemoedigd.Investeringen moeten gebeuren in zuiveringstechnieken en niet-vervuilende technologieën moeten gestimuleerd worden. Elk groot infrastruktuurprojekt zou dienen onderworpen te worden aan een milieu-effectenrapportering zoals dit nu reeds verplicht het geval is voor industriële projecten.Dankzij de toename van middelen moet ook het controleapparaat verder uitgebouwd worden, als sluitsteen van het milieubeleid. <<Milieukriminaliteit>> moet consequent aangepakt worden.  De CVP wil ook verderwerken aan een maximale bescherming van de burger tegen nucleaire en chemische risico’s door preventieve maatregelen, een intensief toezicht en efficiënte noodplanregelingen.Er moet een politiek gevoerd worden om de open ruimten maximaal te behouden in ons gewest met reeds zo hoge densiteit van mensen en van vervoersweqen. Een consequent behoud van de landbouwgebieden is hiervan een onmisbaar onderdeel. In samenhang hiermede moet het succesvolle stadsvernieuwingsbeleid  worden verdergezet. Ook hier zijn meer middelen nodig omdat het een prioriteit is van de Vlaamse christen-democraten.Wij hechten ook belang aan het natuurbehoud. Ecologisch belangrijke landschappelijke eenheden dienen beter beschermd. Een actief aankoopbeleid van natuurgebieden moet gevoerd worden.  1.  Een gezonde mens  De mens moet leren mede te zorgen voor zijn gezondheid. Het is een belangrijk deel van zijn welzijn. Gezond zijn is gezond leven.Het overheidsbeleid moet gericht zijn op de voorziening van geschikte geneesmiddelen met zo weinig mogelijk schadelijke nevengevolgen. Het beleid inzake eetwaren moet streven naar een evenwichtige en smaakvolle voeding. Een globale beleidsmatige aanpak is nodig in de strijd tegen kanker, hart- en vaatziekten en AIDS.  1.  TGV in het bestaande spoorwegnet  De supersnelletrein-problematiek (TGV) ligt zeer gevoelig bij de bevolking. En terecht. De Christelijke Volkspartij heeft de evolutie ervan dan ook steeds op de voet gevolgd. De veelheid aan projecten die naar voren geschoven werden, zijn steeds grondig en kritisch onderzocht. Mede dankzij deze kritische CVP-houding zijn projecten, die Vlaanderen als het ware doorkliefden, afgewezen. De CVP zal haar standpunt m.b.t. de supersnelle trein in België steeds consequent blijven verdedigen. Voor de Christelijke Volkspartij kan de inschakeling van de supersnelle trein in het Belgische spoorwegennet enkel op een geïntegreerde wijze gebeuren. Zulk een integratie situeert zich zowel op het vlak van het bestaande spoorwegennet als op het milieu-vlak. Daarom is een milieu-effektenrapportering noodzakelijk. Daarom is er voor mogelijke trajecten op Vlaams grondgebied slechts plaats voor een gemoderniseerde bestaande bedding, echter zodanig dat de binnenlandse spoorweggebruiker geen TGV-hinder ondervindt, noch inzake verplaatsingsmogelijkheden, noch inzake prijs. Tenslotte kan de rol van Vlaanderen m.b.t. de TGV niet beperkt zijn tot transitregio. De TGV moet immers ook een functie hebben voor België intern. De TGV moet in elk geval rendabel zijn en niet gefinancierd worden door de schatkist.  1.  Onze beperkte ruimte, ook voor vervoer  De verbetering van het binnenlands openbaar vervoer en meer specifiek van het interne treinverkeer is van prioritair belang voor de CVP. De spoorwegen en het openbaar vervoer in het algemeen moeten immers terug een volwaardig alternatief voor de andere vervoermiddelen worden. De CVP is van oordeel dat het openbaar vervoer meer dan ooit een essentiële rol moet blijven vervullen, zeker in het licht van de alsmaar uitbreidende fileproblemen, en in het stopzetten van het beslag op de al zo schaarse open ruimten in Vlaanderen. Openbaar vervoer staat steeds meer in dienst van het milieu. Wij zullen moeten kiezen tussen meer autowegen of meer openbaar vervoer. Bovendien moet de aantrekkelijkheid van het openbaar vervoer voor gezinsverplaatsing vergroot worden. Een aangepast aanbod- en prijsbeleid inzake openbaar vervoer, gecombineerd met een coherent transport- en infrastructuurbeleid is nu meer dan ooit noodzakelijk. Met het opheffen van knelpunten in de economische infrastructuur is bovendien een groot economisch belang gediend.  HOOFDSTUK VIII  DE CVP IS DE PARTIJ VAN DE EERBIED VOOR MENSELIJK LEVEN  Leve het leven  De bescherming van elk menselijk leven moet de basis blijven van onze samenleving. Voor de Vlaamse christen-democraten betekent leven in dit verband: het menselijk leven, ongeacht dus de persoonlijke hoedanigheden van een mens, zoals zijn oorsprong, zijn afkomst, zijn beschaving, zijn maatschappelijke toestand, zijn lichamelijke of geestelijke gezondheid, zijn morele verdiensten. De Vlaamse christen-democraten gaan ervan uit dat het leven in alle omstandigheden beschermd moet worden. Deze bescherming moet overal gelden: in het gezin, in het arbeidsmilieu, op straat en in het verkeer, in de gezondheidszorg, in de internationale verhoudingen, enz.  Abortus verboden  Abortus moet verboden blijven. Wanneer de voortzetting van de zwangerschap het leven van de moeder bedreigt of een ernstig gevaar inhoudt van een zware en blijvende schade voor de gezondheid van de moeder - als het ware met het verlies van het leven gelijk - en wanneer dit gevaar niet anders kan worden afgewend, kan de wetgever zulks als reden van verschoning aanvaarden. Voor andere uitzonderlijke en dwingende omstandigheden, die door de Vlaamse christen-democraten als een werkelijk dilemma worden ervaren - met name incest en verkrachting  - dienen humane oplossingen te worden gegeven binnen het kader  van de strafrechtpraktijk.  Positieve maatregelen  De Vlaamse christen-democraten verbinden aan dit verbod een preventief en positief beleid dat het menswaardig beleven van de relatie tussen man en vrouw kan verbeteren:  - door mee te werken aan de opvoeding van jongsaf aan tot relatiebekwaamheid, tot het seksuele beleven in zijn volle menselijke waarde, en tot verantwoord ouderschap.  - door voldoende objectieve en tijdige voorlichting en door o.m. objectieve informatie inzake anticonceptie.  - door maatregelen om ouder(s) en kinderen in de beste voorwaarden te ontvangen in de gemeenschap via een positief gezins-, kind- en huwelijksvriendelijk beleid.  - door een beleid dat noodsituaties zoekt te voorkomen en dat in nood de passende hulp verschaft.  Kinderwens  Nu de adoptiewetgeving is aangepast, moet het adoptiewerk erkend en gereglementeerd worden. Het belang van het kind én van het gezin waarin het wordt opgenomen, moet hierbij steeds voorop staan. Ook de pleegzorg moet op zijn juiste waarde worden geschat.Met betrekking tot de recente wet op de verlatenverklaring van minderjarigen vinden de Vlaamse christen-democraten dat er sprake moet zijn van een aanhoudende en ernstige verwaarlozing.  Deze wet mag niet de jacht op adoptiekinderen mogelijk maken. De doelmatigheid van de nieuwe wet moet na één jaar geëvalueerd worden en bovendien moet het preventief beleid terzake verder worden bestendigd. Het zogenoemd leenmoeder- of draagmoederkontrakt is moreel onaanvaardbaar en wettelijk ontoelaatbaar.Met betrekking tot de toepassing van KID (kunstmatige inseminatie met donor), IVF (in vitro fertilisatie) en ET (embryo-transfer) moet elke wettelijke regeling de nodige waarborgen bevatten met het oog op de grootst mogelijke «voorzichtigheid».Dit impliceert dat vastgelegd wordt aan welke voorwaarden de donor en de receptor  moeten voldoen en aan welke kwaliteitscriteria en zorgvuldigheidsvereisten  de KID- en IVF-centra evenals de centra voor erfelijkheidsadvies moeten beantwoorden.Rekening houdend met de fundamentele eerbied voor het leven en met de waardigheid van de persoon, voor elk van de betrokkenen, zal hierbij de gezondheid en het welzijn van het kind steeds doorslaggevend zijn. Om het even welke van deze technieken zal alleen worden aangewend in het kader van huwelijksrelaties in onderling akkoord van man en vrouw.  Het einde van het leven  Elke patiënt die ongeneeslijk ziek is en die het sterven nabij is, heeft recht: - om op een menswaardige manier te sterven.  - om bij zijn levenseinde een warme menswaardige bijstand te krijgen, met optimale betrokkenheid van de naastbestaanden.  Medisch handelen mag zich nooit richten tegen de menselijke waardigheid. Uit eerbied voor het leven blijven de Vlaamse christen-democraten tegen euthanasie gekant.  Daarom ook erkent de Christelijke Volkspartij de specifieke rechten van de mens in stervensnood zonder aan de fundamentele eerbied voor het leven te willen tornen. Dit houdt enkel in dat die patiënt een behandeling zal krijgen die zijn lijden draaglijker maakt of verzacht en dat hij zich kan verzetten tegen nutteloze zorgen.  Niet experimenteren met het leven  Op menselijk leven - en dus ook met menselijke embryo's - mag niet geëxperimenteerd worden als middel in dienst van wetenschap en technologie, zonder curatief doel.De Christelijke Volkspartij wil het unieke karakter en de waardigheid van elk menselijk leven immers niet laten aantasten.  Orgaan transplantaties  De wetgeving inzake het wegnemen en overplaatsen van organen en weefsels brengt een verantwoord evenwicht tot stand tussen de eerbied voor de rechten van de mens op zijn lichaam, en het bevorderen van de solidariteit van mens tot mens. Het enige doel is mensenlevens te redden en kwalitatief te verbeteren. Een goede organisatie, een permanente begeleiding en voorlichting van het publiek blijven onontbeerlijk.  De bio-ethiek  De recente ontwikkelingen in de biomedische wetenschappen roepen belangrijke sociale, juridische en ethische vragen op. Op korte termijn dienen waarborgen uitgewerkt t.a.v. bepaalde vruchtbaarheidstechnieken en t.a.v. medische experimenten. De interactie tussen de zelfregulering van de wetenschap en de sociale regulering moet georganiseerd worden in dialoog met de burgers. Een Raad voor Biomedische Ethiek, ondersteund door een wetenschappelijke dienst terzake, dient opgericht om het beleid terzake te inspireren.  _HOOFDSTUK IX_  DE CVP IS DE PARTIJ VAN DE KWALITEIT VAN ONDERWIJS EN KULTUUR  1.  Kwaliteit van het onderwijs  VEEL KWAM REEDS TOT STAND  De vorming tot verantwoordelijkheid is bepalend voor het gelaat van de samenleving van morgen. Naast de primordiale rol van het gezin in deze opvoedingstaak, is de bijdrage van de school hierin essentieel. Kinderen en jongeren hebben derhalve recht op kwalitatief hoogstaand onderwijs in een stelsel van vrije school keuze. DE OUDERS VAN NU ZIJN OP ZOEK NAAR HET BESTE ONDERWIJS VOOR HUN KINDEREN WAARDOOR ZIJ EEN KANS OP WERK KRIJGEN EN WAARDOOR HUN PERSOONLIJKHEID EN KARAKTER HET BEST WORDEN GEVORMD. ER IS EEN NIEUW VERLANGEN NAAR KWALITEITSONDERWIJS. Het onderwijs is tevens een belangrijk middel in de strijd tegen de werkloosheid door het verhogen van het algemeen vormingspeil en door het tegemoetkomen aan de vraag naar bepaalde kennissen en vaardigheden. De verlenging van de leerplicht tot 18 jaar, het alternerend leren en werken, het vernieuwd beroepsonderwijs,  dragen o.m. precies bij tot deze doelstellingen. De samenleving van morgen  zal nog dieper doordrenkt zijn van kennis van vandaag en dus van elkeen een bestendige inspanning inzake scholing vergen (<<learning society»), openstaande voor iedereen (blijvend probleem van de democratisering) en niet alleen op het beroepsvlak (<<voortdurende vorming»). Het onderwijs zelf mag evenwel zijn eigen roeping hierin niet zien verloren gaan. Integendeel, het eigen opvoedingsprojekt is meer dan ooit nodig in de overgangstijd  die wij nu ook voor de mens als mens beleven.De bezuinigingen van de jongste jaren waren noodzakelijk om het algemeen begrotingstekort te drukken en om terug te keren naar redelijker omkaderingen met referentie naar Europese gemiddelden. Tegelijk werden discriminaties tussen scholen, netten en gemeenschappen tegengegaan.Onze christen-democratische visie van gelijke kansen voor elkeen en gelijkberechtiging werden doorgedrukt. Tegelijk werd de werkgelegenheid maximaal gevrijwaard ondanks een daling van het aantal leerlingen. De scholen werden ook meer <<geresponsabilizeerd»: zij moeten nu autonomer hun geld, hun personeelsbeleid en hun opvoedingstaak beheren en behartigen. VERDERE DIEPGAANDE BEZUINIGINGEN - NA CORRECTE UITVOERING VAN DE REEDS BESLISTE IN DE TWEE GEMEENSCHAPPEN VAN HET LAND - DREIGEN DE ONDERWIJSVOORZIENING IN HUN WEZEN AAN TE TASTEN EN OP DEZE WIJZE HET RECHT OP BETAALBAAR OF KOSTELOOS ONDERWIJS VOOR DE LEERPLICHTIGEN ZELF IN HET GEDRANG TE BRENGEN. Een goed onderwijsbeleid impliceert dat alle scholen hun opvoeding op een degelijke pedagogische structuur kunnen gronden. Vernieuwingen in deze structuur (bijv. in het secundair onderwijs), hoe noodzakelijk ook, dienen grondig en na ruim overleg te worden voorbereid.  DE OPENHEID VOOR HET NIEUWE, bijv. voor nieuwe technologieën, is ongetwijfeld van het allergrootste belang. Daarom is het zo goed dat informatietechnologie ingevoerd werd als deel van de algemene vorming. Toch vereist een opvoeding tot volle menselijkheid eveneens dat de BINDINGEN MET HET VERLEDEN of de aandacht voor humane wetenschappen en talenkennis duidelijk in het leerpakket aan bod kunnen blijven komen.  ONDERWIJS IN HET NIEUWE VLAANDEREN  Het onderwijs zal er ook anders uitzien eens het de volle bevoegdheid is geworden van de gemeenschappen.Een eigen en autonoom Vlaamse onderwijsbeleid is de noodzakelijke voorwaarde tot kwalitatief sterk en toekomstgericht onderwijsaanbod. De Vlaamse gemeenschap  zal zelf vastleggen hoe geïntegreerd en coherent het onderwijs- en vormingsbeleid moet gevoerd worden.De onverteerbare overmaat van regels - veelal ontstaan uit een diep wantrouwen in de andere gemeenschap - moe^t^ worden vervangen door een voor ieder _(stuk niet meer leesbaar)_  De financiering van deze communautarisering moet in volle ver-antwoordelijkheid gebeuren. De overdracht dient integraal te zijn of in de uitvoering - bij wijze van geordende gehelen. Een andere keuze zou het onderwijs verlammen en de overheveling tot mislukking doemen.  In het nieuwe Vlaanderen krijgt elke onderwijsvorm nieuwe aksenten:  - In het basisonderwijs dient bijzondere aandacht te gaan naar het wegnemen van leermoeilijkheden en vooroordelen ten aanzien van rollenpatronen door een gezamenlijke actie van de ouders en het schoolteam.  - Voor het buitengewoon onderwijs dient enerzijds daar waar mogelijk de integratie in het gewoon onderwijs maximaal bevorderd te worden en dienen anderzijds de gespecialiseerde instituten passende middelen te behouden voor een optimale werking. Tenslotte zal de uitbouw van het deeltijds, secundair buitengewoon onderwijs een hefboom zijn voor een sociale integratie.  - Het secundair onderwijs - door verlenging van de leerplicht -, onderwijs voor iedereen, moet eenvoudiger en doorzichtiger gemaakt worden voor alle ouders  en leerlingen. De CVP hecht groot belang aan het feit dat elke secundaire school voldoende ruimte moet krijgen om zichzelf te kunnen zijn. Ook hier responsabilizering.  - Het hoger en universitair onderwijs kende in de voorbije 5 jaar in Vlaanderen een aangroei met 20 t.h. Daar waar momenteel 27 t.h. van de 25-jarigen hoger onderwijs gevolgd heeft, is een meer ambitieus objectief tegen 2000 mogelijk.  Een brede basisopleiding is nodig met overstapmogelijkheden tussen de diverse vormen van hoger onderwijs. Het kan alleen de democratisering van het hoger onderwijs nog verder bevorderen.  - In het hoger onderwijs moet het wetenschappelijk onderzoek financieel gewaarborgd worden inzonderheid de basisfinanciering met het oog op een autonome besteding.  - Een geïntegreerd aanbod van open onderwijs voor volwassenen moet een samenhangend geheel bieden vanuit een verruimd onderwijs voor sociale promotie, centrale examenkommissie, schriftelijk onder_wijs_ en educatieve omroepinitiatieven.  - De noodzakelijke aandacht en middelen voor de permanente bijscholing moeten worden voorzien.  - Een autonome raad voor het rijksonderwijs moet de lokale autonomie van de scholen en scholengroepen mogelijk maken. Nu de materiële en financiële autonomie reeds functioneert voor de scholen, is de weg open naar een volwaardig personeels- en pedagogisch beleid.  - Autonomie en responsabilizering zijn slechts mogelijk mits een stevige participatie van ouders, directie, leerkrachten, inrichters van onderwijs en lokale gemeenschap. Deze dragers van de school beschikken over een gedeelde maar gezamenlijke verantwoordelijkheid voor het onderwijs-opvoedingsprojekt van de school.Een onderwijsombuds- en informatiedienst voor ouders, studerenden en leerkrachten kan daartoe een reële steun betekenen.  - Teneinde de migranten zo goed mogelijk te integreren in onze Vlaamse samenleving is een bijzondere inspanning op onderwijsvlak noodzakelijk tegenover deze zgn. tweede generatie migranten.  1.  Kwaliteit van het cultuurbeleid  Cultuur is van levensbelang in een samenleving als de onze die op zoek is naar een nieuw houvast. Cultuur moet de mens meer mens maken door het goede, het ware en het schone te betrachten.  Daarom wil de CVP ook nu, en zeker nu, prioritaire aandacht besteden aan het cultuurbeleid. De UITGANGSPUNTEN zijn:  - Het erkennen van de prioritaire en volwaardige verantwoordelijkheid van de culturele privé-instellingen, verenigingen en organisaties. Alleen als duidelijk aanwijsbaar is dat het vrij initiatief in gebreke blijkt, moeten taken op welk bestuursniveau ook, worden overgenomen door de overheid zelf. Directe overheidsbemoeienissen leiden in de culturele sector al te vaak tot vervlakking, bureaucratisering en politisering.  - De CVP zal niet toelaten dat de objectieve criteria voor erkenning en subsidiëring en de verwezenlijkingen van de culturele sector worden afgebouwd.  - Een derde uitgangspunt van de CVP is de permanente zorg voor de kwaliteit van de tewerkstelling en het verhogen van de tewerkstelling in de culturele sector.Dagelijks bewijzen duizenden jonge mensen en volwassenen, met enthousiasme en verbeelding, dat het cultureel werk beantwoordt aan fundamentele noden van onze samenleving.  - Het cultuurpact heeft er in de praktijk toe geleid dat de creativiteit en de rijke verscheidenheid van culturele initiatieven worden weggewist en herwerkt tot een kleurloos geheel dat van overheidswege vaak als model wordt opgelegd. Daarom moet het cultuurpact worden herzien en op termijn afgeschaft. Tegelijk echter dienen de culturele grondrechten van iedere burger beschermd te worden door de grondwet.Uitgaande van deze basisideeën wil de CVP volgende ACTIEPUNTEN realiseren:  - De jongste jaren zijn tal van initiatieven gegroeid op het vlak van de vorming van laaggeschoolden. De CVP wenst dat op dit stuk in de nabije toekomst grondig en ernstig wetgevend werk wordt verricht, met inachtneming van het subsidiariteitsbeginsel en het bewaken van de pluriformiteit van de initiatieven.  - De CVP wil het biblioteekdecreet aanpassen, niet alleen aan de actuele noodwendigheden, maar ook opdat de grote inspanningen die door de vrije bibliotheken zijn gebeurd op het vlak van de openbare lectuurvoorziening, zouden gehonoreerd blijven door de overheid.  - Kunstbeleving geeft inhoud aan het leven van de mens en de artistieke activiteit is een uitgesproken middel tot verbetering van de kwaliteit van het leven. De CVP wil dan ook op het vlak van het kunstbeleid prioritaire zorg verlenen aan het sociaal statuut van scheppende en uitvoerende kunstenaars. Aan de grote opdat zij hun sociale verplichtingen ten aanzien van hun personeel zouden kunnen nakomen.  - De CVP wil ook op het vlak van de jeugd- en volwassenenvorming zich blijven inzetten opdat het werk van de talloze vrijwilligers die zich dagelijks op lokaal en regionaal vlak inzetten, zou worden gehonoreerd bij de uitvoering van en het tot stand komen van wetgeving en reglementering.  - Tegenover de ongebreidelde commercialisering van de professionele of semi-professionele sportbeoefening, en in het licht van de gewelddadige incidenten die zich de jongste jaren bij professionele competitiesport voordeden, wenst de CVP bij het sportbeleid prioriteit te geven aan die organisaties die zich voor de sportbeoefening als spel, ontspanning en persoonlijkheidsontplooiing inzetten.  1.  Kwaliteit bij het media-aanbod  De media spelen een uitzonderlijke rol in onze samenleving als medevormers van de tijdgeest. De CVP meent dan ook dat het van het allergrootste belang is dat het mediabeleid dat de overheid voert, evenwichtig en samenhangend is. Voor de CVP moeten de media, en in het bijzonder de schrijvende pers, radio en televisie, ertoe bijdragen dat eenieder in deze pluralistische samenleving, zijn democratische rechten en vrijheden kan uitoefenen. De kansen, die de technologische vernieuwing in de sector van de audiovisuele middelen, bieden, moeten met zorg voor de toekomst optimaal worden benut. Naast de openbare omroep, die als onvervangbaar cultuurinstrument alle kansen tot verdere ontplooiing moet behouden, moeten ook niet-openbare initiatieven een kans krijgen, door het doorbreken van het BRT-monopolie inzake televisie. Deze doorbraak werd tijdens de vorige legislatuur wettelijk tot stand gebracht. De openbare omroep moet in staat zijn een eerlijke concurrentie aan te gaan, o.m. door haar een vast percentage van het kijk- en luistergeld toe te kennen. tot verdere ontplooiing moet behouden, moeten ook niet-openbare initiatieven  een kans krijgen, door het doorbreken van het BRT-monopolie inzake televisie.  Deze doorbraak werd tijdens de vorige legislatuur wettelijk tot stand gebracht. De openbare omroep moet in staat zijn een eerlijke concurrentie aan te gaan, o.m. door haar een vast percentage van het kijk- en luistergeld toe te kennen. De verruiming van het medialandschap moet tevens de nodige impulsen geven opdat zich een reële Vlaamse media-industrie, omwille van de sociaal-economische bedrijvigheid, de tewerkstellingsmogelijkheden en het beveiligen van onze culturele identiteit, zou kunnen ontwikkelen. Bij die verruiming moet bij de overheid de permanente zorg aanwezig zijn voor de rechten van de kijker en luisteraar op een kwalitatief hoogstaand aanbod en de financiële toegankelijkheid van de nieuwe media-initiatieven voor iedereen.  HOOFDSTUK X  DE CVP IS DE PARTIJ VAN HET NIEUWE VLAANDEREN  Een groot project: het doorgedreven federalisme  De CVP is de partij die op het terrein de Vlaamse eigenheid en belangen ter harte neemt. Daarom zijn wij voorstander van een doorgedreven federalisme. De uitbouw hiervan is een groot en groots project dat geleidelijk moet worden verwezenlijkt. De staatshervorming van 1980 was een eerste belangrijke stap in deze richting. Zij moet nu worden verdiept en voltooid. Daartoe beschikken wij thans over een unieke kans: de nieuwe wetgevende kamers waarvoor weldra naar de stembus gegaan wordt, zullen de bevoegdheid hebben om de grondwet te herzien.  Zo ruim mogelijke autonomie  De nieuwe grondwet dient België uit te bouwen tot een volwaardige federale staat waarin de Vlaamse gemeenschap over ruime autonomie beschikt. Dit behelst in de eerste plaats het behoud van een duidelijke en definitieve afbakening van het grondgebied waarbinnen deze zelfstandigheid wordt uitgeoefend. Het belang van de onschendbaarheid van de grenzen van de taalgebieden en de volledige eentaligheid van het Nederlands taalgebied, kan niet genoeg worden onderstreept, na de jongste politieke crisis. Dit is onbespreekbaar en ononderhandelbaar. De federalisering van het hele onderwijs, gekoppeld aan grondwettelijke waarborgen voor de vrije schoolkeuze en de gelijke kansen voor leerlingen, leraars, ouders en scholen, is een essentiële stap naar een autonome Vlaamse gemeenschap. Alleen hierdoor kan een onderwijsbeleid, aangepast aan de specifieke Vlaamse behoeften, worden gevoerd en de «lat definitief gelijk worden gelegd». Samen met het onderwijs dient het wetenschappelijk onderzoek te worden gekommunautarizeerd.  Door het onderwijs- en het wetenschapsbeleid in eigen handen te nemen, kunnen wij, Vlamingen, een dynamisch, toekomstgericht en welvarend  Vlaanderen opbouwen, waarin aan iedereen werkgelegenheid geboden wordt.  Immers, wij beschikken niet alleen over een culturele eigenheid, maar ook op economisch vlak leveren wij knappe prestaties die ons onderscheiden van de rest van het land. Daarom dienen wij meer ruimte te krijgen om een eigen economisch beleid te voeren. Hierbij denken we vooral aan de hefbomen van het industrieel en commercieel beleid. Wij streven immers naar een maximale bevoegdheidsoverdracht naar de Vlaamse gemeenschap met behoud van de economische en monetaire unie en van een omkeerbare, doorzichtige en louter aanvullende nationale solidariteit.De economische en monetaire unie en de nationale solidariteit veronderstellen het behoud van het land. Federalisme is immers een beweging die niet alleen de autonomie van de gemeenschappen vergroot, maar die ook het behoud van het land impliceert. Dit nieuwe Vlaanderen en België gaan aldus hun Europese toekomst tegemoet.  Brussel: hoofdstad van de Vlamingen  Ook Brussel, hoofdstad van het land en van de Vlaamse gemeenschap, is een element van cohesie tussen Vlamingen en Franstaligen. Het is de plaats waar zij elkaar ontmoeten en samenwerken. Daarom moeten Vlamingen en Franstaligen het hoofdstedelijk gebied Brussel in sterk vereenvoudigde structuren samen beheren, met uitzondering van de cultuur-, onderwijs- en persoonsgebonden aangelegenheden waar elke gemeenschap autonoom voor instaat. De CVP laat de Brusselse Vlamingen en Brussel niet los. Brussel is ook de hoofdstad van Europa. Ons federalistisch ideaal kadert volledig in de Europese eenmaking.  Decentralisatie ook in het autonome Vlaanderen  Zowel doorgedreven federalisme als Europese eenmaking zijn gebaseerd op onze overtuiging dat aan elk beleidsniveau precies deze bevoegdheden moeten worden toegekend die het beste beleid voor de mensen mogelijk maakt. Dat verklaart ook ons streven naar een ruime decentralisatie naar provincies en gemeenten toe. Wij zijn ervan overtuigd dat dit alles leidt tot een verhoogde responsabilizering van elke bestuurslaag.  Met eigen centen  De voorwaarde hiervoor opdat deze responsabilizering ten volle zou opgenomen worden, is dat elk beleidsniveau over financiële verantwoordelijkheid beschikt. Aldus dient er een eigen financiële en fiskale verantwoordelijkheid van de deelstaten te komen die samen met de centrale staat de inkomensbelasting heffen binnen een vastgelegde maximumgrens. De financiële middelen moeten evenredig zijn aan hun bevoegdheden en rekening houden met de dynamiek van sommige uitgaven (o.m. ingevolge de veroudering van de bevolking). Zoniet kunnen zij geen volwaardig en efficiënt beleid voeren.  Hervorming van de parlementaire instellingen  Verder dient het federalisme op het vlak van de instellingen te worden vertaald. De senaat moet worden omgevormd in een senaat der gemeenschappen zodat er tussen het land en de gemeenschappen een permanente samenwerking plaatsvindt. De CVP is gekant tegen een paritaire senaat. Gekoppeld hieraan is de afschaffing van het dubbel mandaat waardoor men niet tegelijk lid van het nationale en Vlaamse parlement kan zijn. Dat mag het aantal mandatarissen evenwel niet verhogen. De gemeenschapsraden dienen rechtstreeks door de bevolking te worden verkozen zodat ook hier de parlementaire democratie volledig wordt verwezenlijkt. Er moet een cumulatieverbod zijn tussen een mandaat in de uitvoerende en wetgevende macht. De kieskringen dienen veel groter te worden gemaakt.De Vlaamse christen-democraten zijn geen voorstander van het veralgemeend gebruik van de bijzondere machten en willen een herwaardering van de wetgevende macht, wat een taakverdeling tussen kamer en senaat impliceert. Omwille van de complexiteit van de wetgeving en de daaraan verbonden ondoorzichtige procedures worden de administraties en de besturen, door de burgers en de bedrijven, als ontoegankelijk ervaren. Burgers zijn als het ware niet meer op de hoogte van hun rechten en plichten. Burgers en bedrijven weten evenmin tot wie zij zich moeten richten met hun problemen. Vandaar dat het noodzakelijk is dat een ombudsdienst wordt opgericht. Dergelijke neutrale en onafhankelijke  dienst moet voornamelijk belast worden met volgende activiteiten: begeleiding, bijstand, doorverwijzing en informatie, hulpverlening.  Recht moet zegevieren  De rechtsstaat moet worden geëerbiedigd. De grondwet is de hoogste rechtsnorm in ons land. Daarom moet het arbritragehof worden omgevormd in een grondwettelijk hof dat kan waken over de naleving van de grondwet. Arresten en vonnissen moeten correct worden uitgevoerd. Zonder het aanvaarden van deze basisregel is er geen samenleven van twee volken en geen samenleving zonder meer mogelijk.Voor dit nieuwe Vlaanderen is het nieuwe België geen vijand maar een ruimte waarin het zich kan uitleven en zijn stempel op drukken. Het kan ook een voorbode zijn hoe in het toekomstige Europa volken met mekaar moeten samenleven.  HOOFDSTUK XI  DE CVP IS DE PARTIJ VAN DE VREDE EN VAN EUROPA  1.  Vrede en veiligheid  Voor de CVP is en blijft echte vrede meer dan alleen maar de afwezigheid van oorlog.Ons vredesbegrip houdt geluk en welzijn in en is wars van dwang en intimidatie. Onze fundamentele uitgangspunten inzake vrede en veiligheid zijn ingegeven door:  - de noodzaak van een internationale orde gesteund op rechtvaardigheid, ontwapening en eerbiediging van de rechten van de mens.  - de waarde van de pluralistische democratie.  - de gehechtheid aan het Atlantisch bondgenootschap en de wil om de Europese pijler binnen het bondgenootschap te verstevigen.  - het streven om het herstel van het evenwicht in de militaire machtsverhoudingen tussen Oost en West op een zo laag mogelijk niveau te realiseren via wederzijdse gecontroleerde ontwapening en grotere samenwerking.  - het alleen aanvaarden van DIALOOG als manier om internationale conflicten op te lossen.GESTERKT IN HUN OVERTUIGING DAT DE STANDVASTIGHEID WAARMEE ZIJ HUN VREDESPRINCIPES HEBBEN VERDEDIGD, MEE AAN DE BASIS LIGT VAN DE HOOPVOLLE PERSPECTIEVEN DIE THANS ZIJN GESCHAPEN INZAKE ONTWAPENING ZULLEN DE VLAAMSE CHRISTEN-DEMOCRATEN  ZICH VOOR ONTSPANNING EN VREDE BLIJVEN INZETTEN.  Zij willen hopen dat het historisch keerpunt dat thans in de nucleaire ontwapening werd bereikt door het aanvaarden van de 0-0 optie de aanzet mag vormen van verdergaande akkoorden inzake nucleaire, chemische en conventionele ontwapening.Verder streeft België op de ontwapeningskonferentie te Genève naar een wereldwijd verbod van chemische wapens.Ons land moet over een instituut beschikken waarin het geheel van onze vrede- en veiligheidsproblematiek en deze van West-Europa op een systematische manier bestudeerd worden. De reeds bestaande overheidsinstellingen met gelijkaardige finaliteit dienen er mede de basis te vormen.Een strenge wetgeving en parlementaire controle op de wapenhandel is noodzakelijk.  1.  Bestendig vechten voor Europa  De CVP wil daadwerkelijk blijven vechten voor een Europa waarvan de christen-democraten trouwens de grondleggers waren. Meer dan ooit is een STERK EUROPA nodig om de talrijke uitdagingen van deze wereld gezamenlijk aan te pakken. Europa's finaliteit ligt in de verwezenlijkingen van de EUROPESE UNIE. Om die eenheid in verscheidenheid te realiseren is voor de CVP een handelingsbekwame Europese kommissie, een besluitvaardige ministerraad en een over zijn volle democratische prerogatieven beschikkend Europees parlement nodig. Om hun opdrachten aan te kunnen, moeten de gemeenschapsinstellingen beschikken over voldoende bevoegdheden en eigen financiële middelen. Europa moet MET ÉÉN STEM IN DE WERELD KUNNEN spreken. De Europese politieke samenwerking die hiertoe het instrument vormt en waarbij België een pioniersrol speelde, moet voor de CVP versterkt worden. De gemeenschap moet op termijn een verdragsbasis krijgen om over haar eigen buitenlands beleid inzake vrede en veiligheid te beslissen. Europa moet DE TECHNOLOGISCHE UITDAGING AANDURVEN. Wil het terzake tegen de VS en Japan kunnen optornen en zijn toekomst veilig stellen, dan dienen de hiertoe  uitgewerkte gezamenlijke strategieën inzake research en technologische ontwikkeling voldoende stuwkracht te krijgen. De CVP zet zich in om daadwerkelijk in 1992 de VRIJE BINNENMARKT ZONDER GRENZEN TE VERWEZENLIJKEN. Het objectief '92 biedt voor een land als België, sterk afhankelijk van zijn export, echte kansen en vormt tegelijkertijd een uitdaging. Nu moet de handschoen opgepakt worden, zowel op wetgevend vlak als in de bedrijven.In de gemeenschap moet een waarachtige EUROPESE STRATEGIE tot stand worden gebracht OM DE WERKGELEGENHEID EN DE ECONOMISCHE GROEI te bevorderen. Ook op monetair gebied moet er vooruitgang worden gemaakt door een verruiming en verdieping van het Europees monetair systeem. De noodzakelijke HERVORMING VAN HET GEMEENSCHAPPELIJK LANDBOUWBELEID moet voor de CVP de traditionele landbouwstructuur eerbiedigen en voor de toekomst de landbouwproductie op een sociaal verantwoorde wijze meer op de markt afstemmen.  Europa moet MEER AFGESTEMD ZIJN OP DE mens. De CVP is van mening dat Europa geen vaag ideaal van Brusselse eurocraten mag blijven, maar door zijn burgers gedragen en beleefd dient te worden. Europa moet zijn mensen iets bieden. Meer aandacht moet gaan naar een sociale dimensie en naar de jeugd die zijn toekomst is.Meer oog voor de mens houdt voor de CVP ook in dat op cultureel vlak Europa actiever moet worden, wil het de eenheid in verscheidenheid, die het doel van de Europese Unie uitmaakt, helpen realiseren. De milieuproblematiek, die grensoverschrijdend  is, kan slechts doelmatig op Europees vlak worden aangepakt.  1.  Overal de armoede bestrijden  Ontwikkelingswerking moet de zelfontplooiing van de hulpontvangende landen tot doel hebben tezamen met een groeibevordering die uitmondt in een betere bevrediging van de basisbehoeften, meer werkgelegenheid en een beheerste uitbating van de aldaar beschikbare natuurlijke rijkdommen. De bewogenheid met de Derde Wereld moet zich blijvend uiten langs een prioritair  beleid van ontwikkelingssamenwerking dat de zelfontplooiing van de arme landen tot doel heeft. Dit prioritair beleid sluit het bevorderen van duurzame economische, culturele en politieke banden tussen ons land en de partnerlanden waarbij beide partijen baat vinden.Voorrang, vooral in de minst-ontwikkelde landen, zal gegeven worden aan een aangepaste voedsel- en voedingsstrategie in het kader van een evenwichtige plattelands-ontwikkeling.Veel meer aandacht dan in het verlede_n_ zal besteed worden aan de sociaal-economische ontwikkeling van de minst-bevoorrechte bevolkingsgroepen in de overbevolkte geürbaniseerde centra in de Derde Wereld.De niet-goevernementele sector heeft een onvervangbare taak te vervullen bij het concipiëren, meefinancieren en het uitvoeren van kleinschalige projecten die de armoedebestrijding en verzelfstandiging van de armste bevolkingsgroepen tot hoofddoel hebben.  De Belgische overheid moet het voorgestelde beleid waarmaken door minstens 0,7 t.h. van haar BNP ervoor ter beschikking te stellen, waarvan een bepaald gedeelte voorbehouden moet worden aan de minst-ontwikkelde landen.  Gelet op de grote noden zal een blijvende aandacht naar Afrika gaan. De aldaar gekozen concentratielanden zullen een blijvende aandacht genieten, ook al om de aldaar reeds gedane inspanningen verder te consolideren en uit te diepen. In alle ontwikkelingslanden zal de samenwerking rechtstreeks beïnvloed worden door een positieve ontwikkeling in de eerbiediging van de mensenrechten en zal er rekening worden gehouden zowel met de eigen inspanningen om de ganse bevolking te helpen ontwikkelen als met het bereikte ontwikkelingspeil. Het ontwikkelingspeil moet bovendien zoveel als mogelijk gekommunautarizeerd worden.
