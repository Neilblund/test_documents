ΠΡΟΟΙΜΙΟ
Βασική αιτία της παρακμής των πολιτειών, είναι γενικά η διαφθορά και διάσπαση της τάξης που έχει στα χέρια της την εξουσία... Η πολιτεία ανήκει στην περιοχή της γένεσης και δεν μπορεί να γλυτώσει από το νόμο της φθοράς...ο πλούτος εκτοπίζει την αρετή και σ' αυτόν στηριγμένος ο πολίτης μπορεί να ανέβει στις ψηλότερες βαθμίδες της εξουσίας χωρίς να λαμβάνεται υπόψη η έλλειψη εμπειρίας και ικανότητας... ο άνθρωπος γίνεται αναίσθητος στις ευγενικές επιδιώξεις της ψυχής και δεν είναι πρόθυμος ν' αγωνιστεί για πατρίδα και τιμή, αν πρόκειται να χάσει ένα μέρος από τα πλούτη του...""ΠΛΑΤΩΝΟΣ ΠΟΛΙΤΕΙΑ-Βιβλίο Η'"
ΕΙΣΑΓΩΓΗ
Βρισκόμαστε στη χαραυγή του εικοστού πρώτου αιώνα και η παγκόσμια συγκυρία χαρακτηρίζεται από το τέλος μιας εποχής που προσδιορίζεται ως "παλαιά" και την έναρξη μιας καινούργιας που ακόμα δεν έχει αναδειχθεί πλήρως.
Μέσα σε αυτή τη ρευστή κατάσταση της αλλαγής, η κυπριακή κοινωνία παγιδευμένη στα πλοκάμια της πολύχρονης εκκρεμότητας του εθνικού προβλήματος
 και της συνεχιζόμενης κρίσης αξιών που ταλαιπωρεί την πολιτική της ζωή,
 κουρασμένη από τα μεγάλα λόγια, την έλλειψη ποιότητας και την μικρή αποτελεσματικότητα, φαίνεται να αδυνατεί να ανταποκριθεί στις προκλήσεις και τις απαιτήσεις των καιρών.
Η ανατροπή αυτής της κατάστασης είναι ευθύνη όλων.
 Είναι λοιπόν επιβεβλημένο να μελετούμε και να αξιολογούμε τα δεδομένα με ορθολογισμό και να τεκμηριώνουμε προτάσεις για το μέλλον της πατρίδας μας.
Για να ζήσουμε σε μια ελεύθερη, ασφαλή, ευημερούσα και ευρωπαϊκή Κύπρο, πρέπει από τώρα να κωδικοποιήσουμε τους στόχους και τις επιλογές μας και παράλληλα να μελετήσουμε και να σχεδιάσουμε την τακτική και τους τρόπους υλοποίησης τους.
Στην εποχή που ζούμε, η επιτυχία και η προοπτική μας είναι συνυφασμένες με την προνοητικότητα, τη μεθοδικότητα και την ικανότητα μας.
Η Κύπρος έχει τα δικά της συγκριτικά πλεονεκτήματα και μειονεκτήματα.
Είναι ένας χώρος με μακρά ιστορία,
με σημαντική γεωστρατηγική θέση.
και φιλοπρόοδους μορφωμένους κατοίκους.
Όμως κανένα από αυτά τα αντικειμενικά χαρακτηριστικά της δεν είναι από μόνο του πλεονέκτημα ή μειονέκτημα.
Είναι η ορθολογιστική αξιολόγηση τους, η σωστή ανάλυση των παραμέτρων τους και οι πρακτικές ενέργειες αξιοποίησης τους που μπορούν να τα μετατρέπουν σε πλεονέκτηματα που θα μας βοηθήσουν να πετύχουμε τους στόχους μας.
Τα κείμενα που ακολουθούν είναι απόσταγμα εμπειριών και επιστημονικής ανάλυσης και αποτελούν τις προτάσεις και το όραμα του Ευρωπαϊκού Κόμματος για την Κύπρο του 21ου αιώνα.
Η ΥΦΙΣΤΑΜΕΝΗ ΚΑΤΑΣΤΑΣΗ ΣΤΗΝ ΠΑΤΡΙΔΑ ΜΑΣ
Σήμερα τα κυρίαρχα χαρακτηριστικά της κατάστασης που επικρατεί στην κυπριακή πολιτεία και κοινωνία είναι τα ακόλουθα: 1. Μια βαθιά υπαρξιακή, μορφωτική, κοινωνική, πολιτισμική και πολιτική σύγχυση μαστίζει την κοινωνία μας.
Χάσαμε την ισορροπία και ακροβατούμε.
 Οι ηθικές αξίες απαξιώνονται.
Τα ιδεώδη διακωμωδούνται.
Η ελληνική γλώσσα φθίνει συνεχώς.
Οι πολιτισμικοί όροι περιφρονούνται.
Στην καθημερινότητα επικρατούν ως κανόνες ζωής ο εύκολος πλουτισμός, η ματαιόδοξη εγωιστική επίδειξη και η προσωπική προβολή που επιδιώκονται με οποιοδήποτε τρόπο και τίμημα.
2. Σήμερα, ο τόπος μας δεινοπαθεί από την έλλειψη του μέτρου και την απώλεια της αρμονίας.
Στις διαπροσωπικέςεπαφές μας  επικρατούν ανταγωνιστικές σχέσεις υπό το "ατομικό δόγμα" "ο καθένας για τον εαυτό του".
3. Οι πελατειακές σχέσεις που κυριαρχούν για χρόνια στην πολιτική, εξέθρεψαν την στείρα κομματικοποίηση της κοινωνίας και κατάφεραν να διχάσουν και να χρωματίσουν το κοινωνικό σώμα στην Κύπρο. Όσο και αν αυτό δεν είναι τόσο εμφανές σήμερα.
4. Παρατηρείται ένας αυξανόμενος ανταγωνισμός στις σχέσεις μεταξύ του κράτους και του κοινωνικού συνόλου.
Το κράτος έχει προ πολλού μετατραπεί σε εργαλείο βολέματος.
Με την ατέρμονη γραφειοκρατία και τον υδροκεφαλισμό της κρατικής μηχανής, δεν ανταποκρίνεται στα οράματα του πολίτη ο οποίος με τη σειρά του δεν το εμπιστεύεται.
Η αδυναμία των ταγών να αντιμετωπίσουν την πορεία διολίσθησης, υπονομεύει και τη χρηστή συμπεριφορά όποιων πολιτών προσπαθούν να συνεισφέρουν παραγωγικά στην Κοινωνία.
Όταν μάλιστα βλέπουν ότι αυτά που πρεσβεύουν και υπηρετούν δεν αναγνωρίζονται και ούτε επιβάλλονται.
Η οικονομία αλλάζει, το χρήμα συγκεντρώνεται σε όλο και μικρότερες ομάδες ατόμων.
Το πολιτικό ον του Αριστοτέλη έχει μετατραπεί σε ένα σύγχρονο καταναλωτικό άτομο, που άγεται και φέρεται σύμφωνα με τις επικοινωνιακές υποδείξεις και ανάγκες της αγοράς.
Η αντιπροσωπευτική δημοκρατία κινδυνεύει να αλλοιωθεί. Την εξουσία διαχειρίζονται κλειστοί στεγανοί κύκλοι.
 Οι θεσμοί αποδυναμώνονται και οι πολίτες περιθωριοποιούνται, αγανακτούν, αποστρέφονται την πολιτική και απομακρύνονται από τα κοινά.
Τα μέσα ενημέρωσης διαμορφώνουν και καθοδηγούν την κοινή γνώμη ανεξέλεγκτα.
Παράλληλα μεταμορφώνουν τους πολίτες σε ομοιόμορφες ανθρώπινες μάζες καταναλωτών, που είναι δεκτικοί στα μηνύματα που εκπέμπει η αγορά και αυτοί που την διαμορφώνουν.
Πολλές φορές στην κυπριακή πολιτεία οι νόμοι και οι θεσμοί καταλήγουν ανενεργοί από κάποιους (που θα έπρεπε να είναι οι αμύντορες και οι υπερασπιστές τους), χωρίς να επιβάλλεται η παραδειγματική τιμωρία τους.
Γενικά στην κοινωνία μας υπάρχει έλλειψη στρατηγικής και στόχων.
Ως κυπριακός ελληνισμός ζούμε την παρακμή της ανάλυσης των φαινομένων και γεγονότων, ζούμε την απουσία του έγκαιρου προληπτικού προγραμματισμού και του γρήγορου συντονισμού.
Για να προχωρήσουμε στο μέλλον πρέπει να διδακτούμε από το παρελθόν και ιδιαίτερα από την "μοίρα της Κορίνθου" λίγο πριν την άλωση της από τους Ρωμαίους.
Σύμφωνα με την ιστορική περιγραφή :" .... οι "συνετοί Έλληνες" της παρακμής με τη δημαγωγία και την ακρισία, θυσίασαν την Ελλάδα για να σωθούν οι ίδιοι.
Η σύγχυση, οι διαιρέσεις, η άκρατη ηδονολατρεία αλλά και η ψυχοπνευματική απονεύρωση των Ελλήνων, είχαν επιβάλει τη "βολική" εκτίμηση ότι κάθε αντίσταση στο ρωμαϊκό επεκτατισμό είναι άσκοπη και μάταιη.... "
ΤΟ ΟΡΑΜΑ ΤΟΥ ΕΥΡΩΠΑΪΚΟΥ ΚΟΜΜΑΤΟΣ ΓΙΑ ΤΗΝ ΚΥΠΡΟ ΤΟΥ 21°v ΑΙΩΝΑ
Για να γίνει πραγματικότητα το όραμα της αναγέννησης και μεταρρύθμισης της πολιτείας και της κοινωνίας μας, θα πρέπει να μελετηθεί, να σχεδιαστεί και να αναληφθεί μια συνολική καθολική προσπάθεια, που οι στρατηγικοί της στόχοι θα πρέπει να είναι:
Η μελέτη, ο σχεδιασμός και η ανάπτυξη δραστηριοτήτων, για την αποκατάσταση του μέτρου, της ισορροπίας και της αρμονίας στο σώμα της κυπριακής κοινωνίας.
Η αναζήτηση και υιοθέτηση μιας νέας ατομικής και συλλογικής συμπεριφοράς. Η ανάπτυξη μιας άλλης σχέσης με το χώρο, το περιβάλλον, το κράτος, την πολιτική, τα κόμματα, την αγορά και την εργασία που θα εκπηγάζει από τους ηγήτορες για να λειτουργήσει ως παράδειγμα πρότυπο για τους πολίτες.
Η έναρξη διαδικασίας κάθαρσης του κοινωνικού σώματος, από τις δυσπλασίες που προκαλούν και συντηρούν την κοινωνική φθορά, με μια σχεδιασμένη και μεθοδική καταπολέμηση της διαφθοράς και του εγκλήματος σε όλα τα επίπεδα και σε όλες τις βαθμίδες.
Η δημιουργία προϋποθέσεων για να ενεργοποιηθούν πρόσωπα και ηγεσίες, που θα καθιερώσουν νέες συμπεριφορές και θα δώσουν μια νέα κοινωνική προοπτική.
Κυρίως όμως θα δώσουν το καλό παράδειγμα για σκληρή και αποτελεσματική δουλειά.
Η μεταρρύθμιση των κοινωνικών θεσμών ώστε να "αναπνεύσουν και να καταστούν ικανοί να δώσουν λύσεις σε προβλήματα και παράλληλα να αποκατασταθούν στη συνείδηση των πολιτών.
Η μελέτη, ο σχεδιασμός και η δημιουργία ενός σύγχρονου, δίκαιου, εύρυθμου, αμερόληπτου, έντιμου και ευέλικτου κράτους.
Η επιδίωξη ταύτισης πολιτικής και ηθικής. Η επικράτηση του έντιμου πολιτικού λόγου βασισμένου στην ειλικρίνεια, τη σαφήνεια, το ήπιο ύφος αλλά και στην αποφασιστικότητα, ώστε να επανέλθει το ήθος και η συνέπεια στην πολιτική μας ζωή.
Η ενθάρρυνση νέων πολιτικών, να αναμιχθούν στην πολιτική ζωή.
Πολιτικών που θα είναι αποφασισμένοι, όχι να βολέψουν και να βολευτούν,
 αλλά να θυσιαστούν για να επιβάλουν το πολιτικό πρόσωπο της αλήθειας, της ειλικρίνειας, της τιμιότητας και του ήθους.
Η στήριξη των πολιτικών κομμάτων ώστε να λειτουργήσουν παραγωγικά ως θεσμοί επεξεργασίας σκέψεων και προτάσεων για τον εκσυγχρονισμό της κοινωνίας.
Έτσι θα αποκατασταθεί η σύνδεση των κομμάτων με την κοινωνία, θα αναζωογονηθεί η δημοκρατία και η δημόσια ζωή.
Επίσης η κατοχύρωση της πολιτικής και οικονομικής διαφάνειας, και η θέσπιση ελέγχων στα οικονομικά των κομμάτων.
Ο σχεδιασμός και η οικοδόμηση ενός καναλιού μόνιμης συνεργασίας και επικοινωνίας με επιστημονικά κέντρα ερευνών, που βρίσκονται στο χώρο της ελληνικής διασποράς και της Ευρώπης, για εισαγωγή στους κόλπους της κοινωνίας μας εμπειριών και γνώσης, με στόχο την αντιμετώπιση των προβλημάτων που μας ταλανίζουν.
Ενότητες
ΓΙΑ ΤΗΝ ΜΕΤΑΡΡΥΘΜΙΣΗ ΚΑΙ ΑΝΑΠΤΥΞΗ ΤΗΣ ΚΥΠΡΟΥ ΤΟΝ 21 ΑΙΩΝΑ
ΠΕΡΙΕΧΟΜΕΝΑ
I 01 ΠΡΟΟΙΜΙΟ I 02 ΕΙΣΑΓΩΓΗ I 03 Η ΥΦΙΣΤΑΜΕΝΗ ΚΑΤΑΣΤΑΣΗ ΣΤΗΝ ΠΑΤΡΙΔΑ ΜΑΣ I 05 ΤΟ ΟΡΑΜΑ ΤΟΥ ΕΥΡΩΠΑΪΚΟΥ ΚΟΜΜΑΤΟΣ ΓΙΑ ΤΗΝ ΚΥΠΡΟ ΤΟΥ 210Υ ΑΙΩΝΑ I 06-07 ΠΕΡΙΕΧΟΜΕΝΑ ΤΙΤΛΟΙ ΓΙΑ ΤΙΣ 21 ΕΝΟΤΗΤΕΣ ΠΟΛΙΤΙΚΗΣ I 08 ΜΕΤΑΡΡΥΘΜΙΣΗ ΘΕΣΜΩΝ ΚΡΑΤΟΥΣ ΚΟΙΝΩΝΙΑΣ I 12 ΟΙΚΟΝΟΜΙΑ -ΕΠΙΧΕΙΡΗΣΕΙΣ -BIOMHXANIA 1 16 ΥΠΑΙΘΡΟΣ -ΑΓΡΟΤΙΚΗ ΑΝΑΠΤΥΞΗ -ΑΛΙΕΙΑ 1 19 ΤΟΥΡΙΣΜΟΣ -ΝΑΥΤΙΛΙΑ -ΕΜΠΟΡΙΟ -ΥΠΗΡΕΣΙΕΣ I 23 ΠΕΡΙΒΑΛΛΟΝ-ΑΕΙΦΟΡΟΣ ΑΝΑΠΤΥΞΗ-ΠΟΙΟΤΗΤΑ ΖΩΗΣ-ΦΥΣΙΚΟΣ ΠΛΟΥΤΟΣ I 26 ΣΤΗΡΙΞΗ ΕΝΙΣΧΥΣΗ ΜΕΣΑΙΑΣ ΤΑΞΗΣ-ΝΕΑ ΑΝΑΠΤΥΞΙΑΚΗ ΣΤΡΑΤΗΓΙΚΗ I 28 ΤΟΠΙΚΗ ΑΥΤΟΔΙΟΙΚΗΣΗ-ΑΠΟΚΕΝΤΡΩΣΗ-ΔΙΟΙΚΗΤΙΚΗ ΜΕΤΑΡΡΥΘΜΙΣΗ I 30 ΕΡΕΥΝΑ -ΚΑΙΝΟΤΟΜΙΑ -ΝΕΕΣ ΤΕΧΝΟΛΟΓΙΕΣ I 32 ΚΟΙΝΩΝΙΑ ΤΗΣ ΠΛΗΡΟΦΟΡΙΑΣ -ΤΗΛΕΠΙΚΟΙΝΩΝΙΕΣ -ΨΗΦΙΑΚΗ ΔΙΑΚΥΒΕΡΝΗΣΗ I 34 ΕΝΕΡΓΕΙΑ -ΕΞΟΙΚΟΝΟΜΗΣΗ ΚΑΙ ΝΕΕΣ ΤΕΧΝΟΛΟΓΙΕΣ ΠΑΡΑΓΩΓΗΣΠΕΡΙΕΧΟΜΕΝΑ ΚΥΠΡΟΣ ΔΙΕΘΝΕΣ ΚΕΝΤΡΟ ΥΠΗΡΕΣΙΩΝ -ΠΥΛΗ ΤΗΣ ΕΥΡΩΠΗΣ ΚΟΙΝΟΤΙΚΟΙ ΠΟΡΟΙ -ΑΠΟΡΡΟΦΗΣΗ -ΔΙΑΧΕΙΡΙΣΗ -ΑΝΑΠΤΥΞΗ ΠΑΙΔΕΙΑ-ΕΚΠΑΙΔΕΥΤΙΚΟ ΣΥΣΤΗΜΑ-ΕΚΠΑΙΔΕΥΤΙΚΗ ΜΕΤΑΡΡΥΘΜΙΣΗ ΠΡΟΣΦΥΓΙΚΗ ΠΟΛΙΤΙΚΗ -ΚΟΙΝΩΝΙΚΗ ΣΤΗΡΙΞΗ -ΚΟΙΝΩΝΙΚΗ ΠΡΟΝΟΙΑ ΥΓΕΙΑ -ΠΕΡΙΘΑΛΨΗ -IAΤΡΙΚΗ ΦΡΟΝΤΙΔΑ ΠΟΛΙΤΙΣΜΟΣ -ΠΟΛΙΤΙΣΤΙΚΗ ΚΛΗΡΟΝΟΜΙΑ -ΑΝΑΠΤΥΞΗ -ΔΗΜΙΟΥΡΓΙΑ ΟΙ ΝΕΟΙ ΤΗΣ ΚΥΠΡΟΥ ΣΤΟΝ 210 ΑΙΩΝΑ ΓΥΝΑΙΚΕΣ ΔΥΝΑΜΗ ΑΝΑΠΤΥΞΗΣ -ΙΣΟΤΙΜΗ ΣΥΜΜΕΤΟΧΗ -ΙΣΕΣ ΕΥΚΑΙΡΙΕΣ ΑΘΛΗΤΙΣΜΟΣ ΣΤΟΙΧΕΙΟ ΚΟΙΝΩΝΙΚΗΣ ΣΥΝΟΧΗΣ ΚΑΙ ΑΝΑΠΤΥΞΗΣ ΔΗΜΟΣΙΑ ΤΑΞΗ-ΕΓΚΛΗΜΑΤΙΚΟΤΗΤΑ-ΠΑΡΑΒΑΤΙΚΗ ΣΥΜΠΕΡΙΦΟΡΑ-ΝΑΡΚΩΤΙΚΑ ΑΠΟΔΗΜΟΙ -ΑΞΙΟΠΟΙΗΣΗ ΟΜΟΓΕΝΕΙΑΣ -ΕΠΑΝΑΠΑΤΡΙΣΜΟΣ ΚΥΠΡΙΑΚΟ -ΕΥΡΩΠΑΪΚΗ ΛΥΣΗ
ΜΕΤΑΡΡΥΘΜΙΣΗ ΘΕΣΜΩΝ ΚΡΑΤΟΥΣ ΚΟΙΝΩΝΙΑΣ
Ένας από τους βασικούς πυλώνες της πολιτικής του ΕΥΡΩΠΑΪΚΟΥ ΚΟΜΜΑΤΟΣ είναι η «μεταρρύθμιση του Κράτους και της κοινωνίας».
 Η ανάγκη για ριζική αναδιοργάνωση και πραγματικό εκσυγχρονισμό του τόπου μας, βασίζεται στη διαπίστωση και βαθιά επίγνωση ότι η σημερινή Δημόσια Διοίκηση,
 αλλά και η κοινωνική ατμόσφαιρα ανοχής και απαξίας αποτελούν τους κυριότερους περιοριστικούς παράγοντες για την πρόοδο και την ανάπτυξη του τόπου.
Την πορεία μας προς το μέλλον φαλκιδεύει ένα σπάταλο, αδιαφανές και αναποτελεσματικό κράτος κατώτερο των περιστάσεων, που το χαρακτηρίζουν η διαφθορά, ο κομματισμός και η αναξιοκρατία.
ΚΥΠΡΙΑΚΗ ΠΡΑΓΜΑΤΙΚΟΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Καθημερινά ο πολίτης διαπιστώνει ότι πολλές δημόσιες υπηρεσίες αντί να τον εξυπηρετούν, τον ταλαιπωρούν και τον απογοητεύουν.
Η Διοίκηση δεν είναι φιλική και το κράτος διώχνει τον πολίτη από κοντά του, με συνέπεια να μην εμπιστεύεται πια ο πολίτης τα δημόσια όργανα και τους θεσμούς.
Τα κυριότερα διαρθρωτικά προβλήματα της Δημόσιας Διοίκησης του Κυπριακού κράτους είναι :
Η χαμηλή ποιότητα των παρεχομένων υπηρεσιών από πολλά τμήματα του δημοσίου
Το μεγάλο κόστος των δημόσιων υπηρεσιών και αγαθών
Η κακή οργάνωση και ο συγκεντρωτισμός των δημόσιων υπηρεσιών
Το αίσθημα ανασφάλειας  που νιώθουν οι πολίτες
και η απουσία εμπιστοσύνης στις κρατικές υπηρεσίες, τις δημόσιες λειτουργίες και τους θεσμούς
Η απουσία ελέγχου και κυρώσεων και η παντελής έλλειψη αντικειμενικής αξιολόγησης που υποσκάπτουν την αποτελεσματικότητα της διοίκησης
Η αναξιοκρατία και η διαφθορά που υπονομεύουν το κύρος του κράτους
Τα σημαντικότερα αίτια της διοικητικής κακοδαιμονίας του τόπου είναι τα εξής: Η κομματικοποίηση της διοίκησης και οι πελατειακές σχέσεις που αναπτύχθηκαν μεταξύ των εκάστοτε κυβερνώντων και πολιτών.
 Η παράδοση στο ρουσφέτι υπήρξε η βάση αυτών των πελατειακών σχέσεων και οδήγησε σε αναξιοκρατικές προσλήψεις χιλιάδων υπαλλήλων με καθαρά κομματικά κριτήρια.
Η απουσία ελέγχου και κυρώσεων για τις παραβιάσεις της αρχής της νομιμότητας και της χρηστή διοίκησης, με συνέπεια να ανθούν η διαφθορά, η αδιαφάνεια και οι παράνομες συναλλαγές.
Η απουσία σαφούς και ορθολογικής κατανομής αρμοδιοτήτων ανάμεσα στα κρατικά όργανα.
Η υποτίμηση και ποδηγέτηση του διοικητικού μηχανισμού, από πληθώρα ποικιλώνυμων συμβούλων
και η συστηματική υποβάθμιση των άξιων στελεχών του δημοσίου σε διεκπεραιωτές εντολών.
Η υποβάθμιση της ηθικής αποστολής του κράτους
και απουσία πνεύματος και νοοτροπίας ευθύνης των κρατικών οργάνων.
Η έλλειψη σύγχρονων μεθόδων οργάνωσης και διοίκησης.
Η απουσία μηχανισμών δίκαιης αξιολόγησης και παροχής κινήτρων απόδοσης, έχει ως συνέπεια να ακμάζει η αναξιοκρατία, να μην αναδεικνύονται οι ικανότεροι και να μην αξιοποιούνται στελέχη με προσόντα.
Οι εξαιρετικά αργοί ρυθμοί αξιοποίησης της νέας τεχνολογίας (πληροφοριακά συστήματα διοίκησης και τεχνολογίες αιχμής).
Η κοινωνική ανοχή και απαξία και η λογική του "δεν βαριέσαι αδελφέ δεν με ενδιαφέρει εμείς να' μαστε καλά " έχει εκθρέψει το θράσος, τη διαφθορά, τη αναποτελεσματικότητα, τη σπατάλη και την ανικανότητα του Κράτους.
Η ουσιαστική βελτίωση της κατάστασης στη Δημόσια Διοίκηση δεν είναι εφικτή με επιμέρους μέτρα πολιτικής, περιστασιακές ρυθμίσεις και παρεμβάσεις.
 Απαιτείται ολοκληρωμένη και ριζική αναμόρφωση και μεταρρύθμιση της δημόσιας διοίκησης σε βαθμό και έκταση τέτοια, που μπορεί να χαρακτηρισθεί «Μεταρρύθμιση του κράτους».
Το κράτος και η κοινωνία μας πρέπει να αλλάξουν ριζικά, πριν να είναι πολύ αργά.
Αυτή είναι η μείζων πρόκληση που αντιμετωπίζει ο τόπος.
Η ανασυγκρότηση και η πραγματική μεταρρύθμιση αποτελεί στρατηγική επιλογή και προτεραιότητά του ΕΥΡΩΠΑΙΚΟΥ ΚΟΜΜΑΤΟΣ και είναι το σημαντικότερο έργο, που προβλέπουμε για την Κύπρο τα επόμενα χρόνια.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
Η στρατηγική του ΕΥΡΩΠΑΪΚΟΥ ΚΟΜΜΑΤΟΣ για τη μεταρρύθμιση του κράτους και της κοινωνίας μας στον 21ο αιώνα περιλαμβάνει τα ακόλουθα:
Αναδιοργάνωση του κυβερνητικού μηχανισμού
Δημιουργία μηχανισμών και ανακατανομή ευθυνών, ώστε να αποφεύγονται δυσλειτουργίες και επικαλύψεις ώστε το κράτος να καταστεί ευέλικτο, λιγότερο δαπανηρό, επιτελικό και αποτελεσματικό.
Σημαντική μεταβίβαση πόρων και εκτελεστικών αρμοδιοτήτων στις αποκεντρωμένες και αυτοδιοικούμενες μονάδες του κράτους (Δήμοι και Κοινότητες).
Στα κεντρικά όργανα και υπηρεσίες να διατηρηθούν μόνον οι κρίσιμες αποφάσεις.
Θέλουμε τη διοίκηση κοντά στον πολίτη για να παρέχει τις υπηρεσίες της στο χαμηλότερο δυνατό επίπεδο, εκεί όπου βρίσκονται τα πραγματικά προβλήματα και οι ανάγκες.
Αξιοκρατία, αξιολόγηση και περισσότερα κίνητρα για το προσωπικό.
Αντί για τη χοάνη της δημόσιας υπαλληλοκρατίας των εκατοντάδων χιλιάδων ανθρώπων, που δεν αμείβονται ικανοποιητικά και λειτουργούν σε περιβάλλον αναξιοκρατίας θέλουμε μια κρατική υπηρεσία με καλύτερους υπαλλήλους, που επιλέγονται αξιοκρατικά, εργάζονται εντατικά, αμείβονται κατάλληλα και εξελίσσονται χωρίς κομματικά κριτήρια, αλλά με βάση την αξία τους.
Ενδυνάμωση της κοινωνίας των πολιτών και του εθελοντισμού
 Θέλουμε την ουσιαστική ενδυνάμωση της κοινωνίας των πολιτών με την ενίσχυση των κινήσεων και των εθελοντικών φορέων συλλογικής έκφρασης των πολιτών.
Θεωρούμε ότι η Κοινωνική πρόνοια στην Κύπρο βασίζεται στις συντονισμένες προσπάθειες του κρατικού και του εθελοντικού ιδιωτικού τομέα.
Ήλθε η ώρα της θεσμοθέτησης της συνεργασίας Κράτους και εθελοντικού τομέα.
Η δική μας εισήγηση είναι η αποκέντρωση από τα Υπουργεία προς την Τοπική αυτοδιοίκηση της κοινωνικής μέριμνας
 και η αύξηση της κρατικής χορηγίας προς τις εθελοντικές οργανώσεις, ώστε να ενισχυθεί η υποδομή των συντονιστικών σωμάτων των εθελοντικών οργανώσεων, για δημιουργία δομημένων μηχανισμών και δικτύου.
Σύγχρονο μοντέλο Διοίκησης, προσανατολισμένο στους στόχους και τα αποτελέσματα.
 Θέλουμε ένα νέο σύστημα, μια νέα μεθοδολογία, νοοτροπία και φιλοσοφία διοίκησης και οργάνωσης μακριά από τη γραφειοκρατία και το νομικισμό, την παθητικότητα και την αδράνεια, τη διαφθορά και την υποκρισία.
Ο τόπος χρειάζεται μια νέα μέθοδο και πρακτική διοίκησης που να βασίζεται στους στόχους και τα αποτελέσματα, στην οικονομία των μέσων, στην ευθύνη, το συστηματικό έλεγχο και την αξιολόγηση.
Ηλεκτρονική Διοίκηση και Διακυβέρνηση, αξιοποίηση της πληροφορικής σε όλα τα επίπεδα
Αντί της χρήσης απαρχαιωμένων και αναχρονιστικών συστημάτων διαχείρισης, που χρησιμοποιεί σήμερα η δημόσια υπηρεσία και είναι απομεινάρια της αγγλοκρατίας, θέλουμε ουσιαστική βελτίωση και εκσυγχρονισμό των λειτουργικών συστημάτων της διοίκησης, που αντιστοιχούν στην «ψηφιακή εποχή» και στην «κοινωνία της γνώσης».
 Η δημόσια υπηρεσία πρέπει να κάνει χρήση και αξιοποίηση της πληροφορικής τεχνολογίας.
Η «ηλεκτρονική διοίκηση και διακυβέρνηση», με την αξιοποίηση πληροφοριακών συστημάτων στη Δημόσια Διοίκηση, είναι η μεταρρύθμιση αιχμής για το μέλλον.
Δημόσια Διοίκηση ουδέτερη και αμερόληπτη
Αντί του συγκεντρωτισμού και της εξάρτησης της Δημόσιας Διοίκησης από την κομματική επιρροή, θέλουμε την αξιοκρατική λειτουργία και ουδετερότητα της Διοίκησης.
Θέλουμε σύσταση ανεξαρτήτων αρχών για την καταπολέμηση της διαφθοράς,
την προώθηση της διαφάνειας
και την προστασία των δικαιωμάτων των πολιτών.
Το σύγχρονο δημοκρατικό κράτος πρέπει να έχει συνέχεια στη λειτουργία του, χωρίς κομματικές εξαρτήσεις και επιρροές, για να υπηρετεί το δημόσιο συμφέρον μακροπρόθεσμα και αποτελεσματικά.
Διαφάνεια και έλεγχος παντού
Η διαφάνεια ως προϋπόθεση του κράτους δικαίου και εγγύηση της διασφάλισης του δημοσίου συμφέροντος αποτελεί βασική αρχή η οποία πρέπει να διέπει το σύνολο του δημοσίου βίου.
Για να εφαρμοσθεί η αρχή της διαφάνειας, υποστηρίζουμε τα παρακάτω:Τη θέσπιση κατάλληλου θεσμικού πλαισίου
 Τον συνεχή έλεγχο με την επιβολή κυρώσεων
 Τη μείωση της επαφής του πολίτη με το δημόσιο, μέσω της ηλεκτρονικής διοίκησης
 Την εισαγωγή αντικειμενικών κριτηρίων στις απαιτήσεις του κράτους από τον πολίτη
Να θεσμοθετηθεί πρόστιμο προς τις υπηρεσίες του Δημόσιου Τομέα στις περιπτώσεις που ταλαιπωρείται και δεν εξυπηρετείται ο Πολίτης.
ΟΙΚΟΝΟΜΙΑ -ΕΠΙΧΕΙΡΗΣΕΙΣ -BIOMHXANIA
Ο καθολικός στόχος της οικονομικής πολιτικής που προτείνει το ΕΥΡΩΠΑΙΚΟ ΚΟΜΜΑ αφορά στην επίτευξη υψηλού ρυθμού ανάπτυξης,
στηριζόμενος στη δημιουργικότητα του Κύπριου και την προσέλκυση ξένων επενδύσεων.
Επιδίωξή που επιβάλλει την κατάλληλη προσαρμογή της οικονομικής πολιτικής, με συγκεκριμένους στόχους, δεσμευτικές προτεραιότητες και κυρίως ένα ευρύτατο πρόγραμμα μακροοικονομικών και διαρθρωτικών παρεμβάσεων με σαφή χρονοδιαγράμματα.
Τα βασικά στοιχεία που διέπουν την ανάπτυξη μιας ισχυρής οικονομίας στην Κύπρο, είναι αφενός το νέο εξωτερικό περιβάλλον που δημιούργησε η ένταξη μας στην Ευρωπαϊκή Ένωση και που επηρεάζει το μικρό μέγεθος και τον ανοικτό χαρακτήρα της οικονομίας μας και αφετέρου τα συγκριτικά πλεονεκτήματα που διαθέτει ο τόπος μας.
ΚΥΠΡΙΑΚΗ ΠΡΑΓΜΑΤΙΚΌΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
I) Οικονομική Πολιτική
Η Κύπρος μόνο με ισχυρή οικονομία μπορεί να στηρίξει την κοινωνική της συνοχή και να κατανέμει δίκαια σε όλους το κοινωνικό μέρισμα από την ανάπτυξη.
Η αξιοποίηση της συμμετοχή μας στην Ε. Ε. και η οικονομική και κοινωνική σύγκλιση μας με τις χώρες μέλη, απαιτεί μεγαλύτερο άνοιγμα της οικονομίας μας και νέες αντιλήψεις για την κρατική δραστηριότητα.
Για το Ευρωπαϊκό Κόμμα οι κύριες επιδιώξεις μας πρέπει να είναι: Η ταχύρυθμη αειφόρος ανάπτυξη της οικονομίας,
μέσα σε ένα περιβάλλον σταθερότητας των τιμών, ειδικά μετά την ένταξη μας στην ΟΝΕ
Η αύξηση της απασχόλησης
και ο περιορισμός της πραγματικής ανεργίας
Η παροχή σε όλους τους πολίτες κοινωνικών υπηρεσιών δημόσιας ωφέλειας υψηλού επιπέδου και ποιότητας (υγείας, παιδείας, κοινωνικής μέριμνας κ.λπ.)
Η προστασία του περιβάλλοντος, των φυσικών πόρων και της εθνικής μας κληρονομιάς προς όφελος και των μελλοντικών γενεών
II) Επιχειρηματική Πολιτική I Επιχειρηματικότητα
Οι Κύπριοι διαθέτουν επιχειρηματικό πνεύμα και επιχειρηματική σκέψη, αλλά χρειάζονται «εκπαίδευση» ώστε να μπορέσουν να διοχετεύσουν την ενέργειά τους εκτός Κύπρου και να ανταγωνιστούν τις ξένες εταιρείες που δραστηριοποιούνται στην Κύπρο.
Η ανάπτυξη των επιχειρηματικών γνώσεων και δεξιοτήτων πρέπει να καλλιεργείται σε όλα τα επίπεδα της παιδείας μέσα από ειδικά προγράμματα.
 Οι Κύπριοι επιχειρηματίες πρέπει να εκπαιδευτούν στις σύγχρονες μεθόδους και τεχνικές της επιχειρηματικότητας.
 Επίσης οι κυπριακές επιχειρήσεις έχουν ανάγκη πρόσβασης σε χρηματοδοτικές πηγές κεφαλαίων.
 Η δυσκολία για πρόσβαση σε πηγές χρηματοδότησης επενδύσεων ισχύει για πολλές χώρες της ΕΕ.
 Λύση σε αυτό το πρόβλημα θα δώσει μια πανευρωπαϊκή κεφαλαιαγορά για εξεύρεση επενδυτικών κεφαλαίων.
Το πρόβλημα των κυπριακών επιχειρήσεων για εξεύρεση επενδυτικών πόρων θα μπορεί να μειωθεί ελαφρά, με τον καλό σχεδιασμό Προγραμμάτων Χορηγιών από Ευρωπαϊκούς και Εθνικούς Πόρους μέσα από μια προσπάθεια εκσυγχρονισμού των επιχειρήσεων του τόπου και τη βελτίωση της ανταγωνιστικότητας τους.
Μέσα από τα προγράμματα ενίσχυσης της επιχειρηματικότητας θα μπορούν να δοθούν κίνητρα για ανάσχεση της αστυφιλίας,
 επανεγκατάσταση πολιτών στην ύπαιθρο,
και δημιουργία βιώσιμων μονάδων παραγωγής παραδοσιακών και άλλων προϊόντων.
III) Βιομηχανική Πολιτική
Οι βιομηχανίες μας μένουν αβοήθητες και εκτός από κάποιες περιπτώσεις, η πλειονότητα των βιομηχανικών μονάδων του τόπου κινδυνεύουν να χάσουν το παιγνίδι.
Είναι επιτακτική ανάγκη το κράτος να δραστηριοποιηθεί για να βοηθήσει τον βιομηχανικό τομέα.
Πρέπει να δοθούν κίνητρα οι επιχειρήσεις να χρησιμοποιήσουν εξειδικευμένους Συμβούλους Βιομηχανικής Ανάπτυξης οι οποίοι με τις εμπειρίες, τη τεχνογνωσία και τη χρήση διαγνωστικών εργαλείων (business audits, κλπ) θα μπορούν να προσφέρουν πληροφόρηση και εισηγήσεις στους ίδιους τους βιομηχάνους, προκειμένου η δραστηριότητα τους να εκσυγχρονιστεί και να προσαρμοστεί στο νέο ευρωπαϊκό περιβάλλον διασφαλίζοντας έτσι την παραμονή τους στην αγορά.
Μέσα από τα προγράμματα ενίσχυσης της βιομηχανικής δραστηριότητας θα πρέπει να ενισχυθούν τα κίνητρα εκσυγχρονισμού των βιομηχανικών μονάδων του τόπου ιδιαίτερα στον τομέα της μεταποίησης
και να δοθούν αυξημένες χορηγίες για τη βελτίωση της ανταγωνιστικότητας και παραγωγικότητας της κυπριακής βιομηχανίας.
IV) Ένταξη στην ΟΝΕ
Για το Ευρωπαϊκό Κόμμα τυχόν αναβολή της ένταξης στη ζώνη του Ευρώ θα θέσει εν αμφιβάλω την αξιοπιστία της συναλλαγματικής και οικονομικής μας πολιτικής και συνέπειας, με αρνητικές επιπτώσεις, ιδιαίτερα όσον αφορά την ευρωστία της κυπριακής οικονομίας.
Η υιοθέτηση του Ευρώ ενισχύει και πολιτικά την Κύπρο αφού αυτή θα αποτελεί πλέον μέλος της ομάδας των κρατών που αποκτά συνεχώς μεγαλύτερη δύναμη στη λήψη αποφάσεων στην ΕΕ.
 Αυτό θα επιτρέψει την ενεργό συμμετοχή της Κύπρου στη διαμόρφωση της πολιτικής της Ε. Ε. έναντι των ευρωπαϊκών στοχεύσεων της Τουρκίας, η οποία θα πρέπει να ακολουθήσει πολιτική σύνεσης και εφαρμογής των αρχών και αξιών της Ε. Ε.
 Επίσης η από μέρους μας υιοθέτηση του ευρώ θα αποτελέσει αποφασιστικό παράγοντα σε οποιεσδήποτε συνομιλίες για τις οικονομικές πτυχές της λύσης του Κυπριακού προβλήματος.
Πέραν του ότι οι επιχειρηματίες μας θα μπορούν να αξιοποιούν καλύτερα τις ευκαιρίες της ενιαίας αγοράς με την υιοθέτηση του Ευρώ, η σύγκλιση των κυπριακών επιτοκίων με αυτά της ευρωζώνης θα μειώσει το κόστος δανεισμού,
ενώ η ευκολότερη πρόσβαση στις κεφαλαιαγορές της Ευρώπης θα διευρύνει της επιλογές των επενδυτών και επιχειρήσεων,
 ενώ η μεγαλύτερη διαφάνεια στις τιμές θα ενισχύσει τις συνθήκες ανταγωνισμού,
και θα επιφέρει θετικές επιπτώσεις, ιδιαίτερα για τους καταναλωτές.
Επίσης η εξουδετέρωση του συναλλαγματικού κινδύνου σε συναλλαγές σε Ευρώ θα μειώσει το κόστος συναλλαγών με ευνοϊκές επιδράσεις γενικά.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
I) Προτάσεις για την οικονομική πολιτική
Δημιουργία υποδομών και περιβάλλοντος, που θα ελκύουν επενδύσεις και επιχειρηματικές πρωτοβουλίες,
ενισχύοντας ταυτόχρονα την εξωστρέφεια της κυπριακής οικονομίας
Καταρτισμός αναπτυξιακής στρατηγικής που θα είναι βασισμένη στην Κοινωνική Διάσταση της Οικονομία και της Αγοράς με πυλώνες την ανάπτυξη, την απασχόληση και την κοινωνική δικαιοσύνη
Εκσυγχρονισμός του αναποτελεσματικού και σπάταλου κράτους
και καταπολέμηση της γραφειοκρατίας και της διαφθοράς
Βελτίωση της ανταγωνιστικότητας της οικονομίας, με συγκράτηση του εργατικού κόστους και βελτίωση της παραγωγικότητας
I) Προτάσεις για την επιχειρηματική πολιτική
Να δημιουργηθεί μια δομή μόνιμης συνεργασίας μεταξύ των Υπουργείων Οικονομικών, Εμπορίου Βιομηχανίας και Τουρισμού, Παιδείας και άλλων φορέων, για να υπάρχει κοινή στρατηγική και μέτρα για την προώθηση της επιχειρηματικότητας
Το θέμα της επιχειρηματικότητας να εισαχθεί στην ύλη των σχολείων Μέσης Εκπαίδευσης
 και να υιοθετηθούν μέτρα για σύνδεση των επιχειρήσεων με το σχολείο (πχ εβδομάδα εργασίας κλπ)
Το κράτος να αναλάβει την ευθύνη συλλογής πληροφοριών και δεδομένων, που αφορούν την προώθηση της επιχειρηματικότητας και τη διάδοση καλών πρακτικών
 και να καθορίσει συγκεκριμένους στόχους για την προώθηση της επιχειρηματικότητας, τόσο σε κρατικό, όσο και σε περιφερειακό επίπεδο,  ούτως ώστε να παρακολουθείται η πρόοδος στην κάθε περιφέρεια ξεχωριστά
Το κράτος να προωθήσει την οργάνωση σεμιναρίων (είτε μέσω του ιδιωτικού επιχειρηματικού τομέα ή ιδιωτικού εκπαιδευτικού τομέα) για τον κύπριο επιχειρηματία σχετικά με τη λειτουργία επιχειρήσεων εκτός Κύπρου
Να προβληθούν στην Ευρωπαϊκή Ένωση οι δυνατότητες της Κύπρου ως πύλης της Ευρώπης στην Ανατολική Μεσόγειο και αντιστρόφως, όπου θα μπορούσαν να λειτουργήσουν παραγωγικές και άλλες μονάδες.
Να ενθαρρυνθούν πρωτοβουλίες όπως αυτή του συνδέσμου τραπεζών για υιοθέτηση «κώδικα συμπεριφοράς» μεταξύ τραπεζών και μικρομεσαίων επιχειρήσεων.
Επίσης να ενισχυθούν σχέδια, όπως αυτά της γυναικείας και νεανικής επιχειρηματικότητας,
όπως και το σχέδιο επιδότησης της τεχνολογικής αναβάθμισης του μεταποιητικού τομέα.
I) Προτάσεις για τη βιομηχανική πολιτική
Το κράτος να δώσει κίνητρα για τη δημιουργία επιχειρήσεων υψηλής τεχνολογίας και εντάσεως κεφαλαίου, αξιοποιώντας και τα σχετικά κονδύλια της Ε.Ε.
Καταρτισμός προγραμμάτων για εισαγωγή νέας τεχνολογίας στη βιομηχανική δραστηριότητα και ενθάρρυνση επενδύσεων εισαγωγής τεχνολογίας με ειδικά φορολογικά κίνητρα, ή ευνοϊκούς όρους δανεισμού
Κίνητρα για επενδύσεις πόρων και προσωπικού στον τομέα της έρευνας και ιδιαίτερα της εφαρμοσμένης έρευνας με διασύνδεση των ερευνητικών κέντρων (Πανεπιστήμιο Κύπρου και άλλα δημόσια και Ιδιωτικά Ιδρύματα) με τη βιομηχανία
Συγκράτηση του εργατικού κόστους και βελτίωση της παραγωγικότητας των βιομηχανικών μονάδων,
ενώ απαιτείται η αναθεώρηση του θεσμού της Α.Τ.Α.
Ο θεσμός αυτός είναι αναχρονιστικός και έχει καταργηθεί σε όλες σχεδόν της χώρες της Ε. Ε.
I) Προτάσεις για την ΟΝΕ
Η έγκαιρη και ομαλή υιοθέτηση του Ευρώ θα έχει θετικές επιπτώσεις για την κυπριακή οικονομία γενικά και για τους Κύπριους επιχειρηματίες
 και καταναλωτές ειδικά, για αυτό η ένταξη μας στην ευρωζώνη να γίνει όπως προβλέπεται το 1998
Η συμμετοχή στη ζώνη του ευρώ ενδυναμώνει τα κίνητρα για προώθηση των απαιτούμενων διαρθρωτικών μεταρρυθμίσεων, για περαιτέρω εξυγίανση των δημόσιων οικονομικών
 (που θα διευκολύνει την άσκηση ουσιαστικής κοινωνικής πολιτικής σε περιόδους αντίξοων οικονομικών συνθηκών)
και τη μεγαλύτερη αξιοποίηση των στόχων και προγραμμάτων της ΕΕ.
ΥΠΑΙΘΡΟΣ -ΑΓΡΟΤΙΚΗ ΑΝΑΠΤΥΞΗ ΑΛΙΕΙΑ
Η ένταξη της Κύπρου στην ΕΕ δημιούργησε ένα νέο περιβάλλον, τόσο για τον αγροτικό τομέα, όσο και για τον τομέα της αλιείας.
Και στους δύο τομείς οι σημερινές δυσκολίες ανάγονται σε νοοτροπίες και πολιτικές που εφαρμόστηκαν στη Κύπρο για δεκαετίες τώρα.
Η συνεχής αναβλητικότητα, η φοβία μεταπήδησης από το προστατευτικό περιβάλλον της μικτής οικονομίας στη ελεύθερη παραγωγή και εμπορία, δημιούργησε πολλά χρόνια προβλήματα τα οποία είναι πλέον ορατά με τις συχνές και συνεχείς κινητοποιήσεις των Κύπριων παραγωγών.
 Η σημερινή κατάσταση επιβάλλει επιτακτικά τη λήψη μέτρων αναδόμησης γενικότερα στις διαρθρωτικές δομές της οικονομίας και ειδικότερα στους τομείς της Γεωργίας και της Αλιείας.
ΚΥΠΡΙΑΚΗ ΠΡΑΓΜΑTIKOTHTA ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
I) Ύπαιθρος και αγροτική ανάπτυξη
Εξετάζοντας τη συμβολή του Πρωτογενούς τομέα της Οικονομίας, στον οποίο υπάγεται η Γεωργία, βλέπουμε ότι αποτελεί περίπου το 4% του Ακαθάριστου Εγχώριου Προϊόντος, που αφορά το σύνολο του Τομέα της Γεωργίας.
Η μεταποιητική βιομηχανία ως μέρος του Δευτερογενούς τομέα που συνδέεται με το προϊόν του Πρωτογενούς τομέα δεν ξεπερνά το 8%.
Παρόλα αυτά ο πολύ μεγάλος αριθμός ιδιοκτησιών γεωργοκτηνοτροφικής εκμετάλλευσης σε όλες τις δραστηριότητες του Τομέα της Γεωργίας-45 ,000 εκμεταλλεύσεις -υποδηλοί τη δραστηριοποίηση ενός σημαντικού μέρους του οικονομικά ενεργού πληθυσμού,
που εμφανίζεται να ενεργοποιείται στον Τριτογενή τομέα, ο οποίος καλύπτει τις δραστηριότητες εμπορίου. τουρισμού, επιχειρήσεων ακίνητης περιουσίας, δημόσια υπηρεσίας και στρατού, εκπαίδευσης και άλλων κοινωνικών υπηρεσιών.
Αυτό συνοδεύεται από έλλειψη ουσιαστικής εκπαίδευσης, απουσία σύγχρονων τρόπων παραγωγής, έλλειψη οργάνωσης ορθής εμπορίας και προπαντός έλλειψη ορθής διοικητικής δομής, που να ανταποκρίνεται στις ανάγκες του περιβάλλοντος της ΕΕ.
Αποτέλεσμα αυτή της κατάστασης είναι το ψηλό κόστος και η χαμηλή ποιότητα στο γεωργοκτηνοτροφικό μας προϊόν.
 Ως συνέπεια όλων αυτών είναι η εγκατάλειψη της υπαίθρου και η υποβάθμιση του επιπέδου και της ποιότητας ζωής, ιδιαίτερα στις ορεινές περιοχές.
ΙΙ) Αλιεία
Η Κύπρος παρόλον που είναι νησί δεν παρουσιάζει ισχυρή παράδοση στο τομέα της αλιείας.
Ο αλιευτικό στόλος στο νησί περιορίζεται σε πολύ μεγάλο βαθμό στη παράκτια αλιεία, που συνοδεύεται από μία έντονη παρουσία ερασιτεχνών ψαράδων, που συχνά χρησιμοποιούν παράνομα μέσα αλιείας μιας και οι ποινές δεν είναι ιδιαίτερα αυστηρές.
Η νομοθεσία είναι ανεπαρκής στο τομέα της πελαγικής αλιείας.
Απουσιάζει η κρατική έρευνα για νέα αλιευτική πεδία, νέα είδη ψαριών μα προπαντός υποδομή.
Αυτό οδήγησε στη γρήγορη ανάπτυξη της υδατοκαλλιέργειας μικρής ποικιλίας ψαριών.
Η ανάπτυξη αυτής της δραστηριότητας -πάντοτε σε απόλυτη ανάπτυξη της ιδιωτικής πρωτοβουλίας χαρακτηρίζεται ως επιτυχής.
Παρόλα αυτά οι δυνατότητες ανάπτυξης υπάρχουν.
[ I] ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
Προτάσεις για την ύπαιθρο και την αγροτική ανάπτυξη:
1.  Βασικός στόχος είναι η αύξηση του ποσοστού του Γεωργικού τομέα στο Ακαθάριστο Εγχώριο Προϊόν του κράτους με στόχο όχι μόνον την εσωτερική επάρκεια, αλλά και την εξαγωγή
2. Στήριξη του επαγγελματία παραγωγού στο νέο περιβάλλον της ΕΕ.
Επαναδιαπραγμάτευση με επαγγελματίες που ασκούν "προβληματικά" επαγγέλματα, για μία 3ετή περίοδο ειδικής μεταχείρισης με στόχο τη δυνατότητα ανάπτυξης και 2oυ συναφούς επαγγέλματος, που να επιτρέπει την απόκτηση επαρκούς εισοδήματος διαβίωσης
3.  Ανάπτυξη νέας πολιτικής στη παραγωγή τροφίμων.
 Στα πλαίσια αυτά, ανάπτυξη σχεδιασμού αντιμετώπισης κρίσεων στη διατροφική αλυσίδα από την παραγωγή μέχρι και τον καταναλωτή
4 . Στήριξη και αναβάθμιση της υπαίθρου μέσα από προγράμματα τύπου LEADER για την ανάπτυξη σε απομακρυσμένα και ολιγομελή χωριά της υπαίθρου ιδιαίτερα στις ορεινές και ημιορεινές περιοχές
5. Ουσιαστική και ποιοτική αναβάθμιση της υπαίθρου με ανάπτυξη και ανάδειξη της κουλτούρας του τόπου μέσα από προγράμματα αναπαλαιώσεων παραδοσιακών οικισμών, παραδοσιακών μέσων παραγωγής, αγροτικών προϊόντων, που χαρακτηρίζουν την Κύπρο με παράλληλη στήριξη προγραμμάτων Αγροτουρισμού.
6. Μεταρρύθμιση στο Υπουργείο Γεωργίας το οποίο πρέπει να αναδομηθεί πλήρως και να μετατραπεί σε Υπουργείο Αγροτικής Ανάπτυξης και Τροφίμων.
7. Δημιουργία Ενιαίου Φορέα Ελέγχου Τροφίμων
8. Ανάπτυξη κεντρικού εργαστηρίου τροφίμων και κεντρικού εργαστηρίου ζωοτροφών
9. Εμπλοκή εξειδικευμένου προσωπικού και ανάπτυξη μόνιμου προγράμματος εκπαιδεύσεων
10. Συμπλεγματοποίηση υπηρεσιών Γραφείου Προγραμματισμού, Υπουργείου Γεωργίας και Υπουργείου Εσωτερικών στην υλοποίηση των προγραμμάτων Αγροτικής Ανάπτυξης 2007 -2013
11. Εγκατάλειψη της πολιτικής «άδειας καρέκλας» στα Ευρωπαϊκά Όργανα
12. Διαπίστευση υπηρεσιών του Οργανισμού Αγροτικών Πληρωμών
14 . Καταρτισμός νέας στρατηγικής για την παραγωγή και εμπορία γεωργοκτηνοτροφικών προϊόντων
15. Δημιουργία Ανώτατου Γεωργοκτηνοτροφικού Συμβουλίου ως θεσμικού συμβουλευτικού οργάνου
16. Δημιουργία γεωργικού επιμελητηρίου
 17. Δημιουργία μηχανισμού αντιμετώπισης και διαχείρισης κρίσεων στο Υπουργείο Γεωργίας
18 . Στήριξη και άμεση συμβουλευτική καθοδήγηση παραγωγών στη δημιουργία Ομάδων Παραγωγής κατά προϊόν.
19 . Ανάπτυξη συνεργατικών κοινοπραξιών, έξω από κομματικές παρεμβάσεις και αγκυλώσεις
20 . Ανάπτυξη επαγγελματικών συνδέσμων κατά προϊόν για βελτιστοποίηση της ποιότητας και παραγωγικότητας.
 21. Καταρτισμός Μητρώου επαγγελματιών αγροτών
22. Να χαριστούν τα αγροτικά δάνεια αφού πρώτα καθοριστούν αντικειμενικά κριτήρια
23. Οικονομική στήριξη (υποτροφίες) σε παιδιά αγροτών για σπουδές σε επαγγέλματα που εμπλέκονται άμεσα με την αγροτική ανάπτυξη.
24. Δημιουργία Ανώτερης Γεωργικής Σχολής
 25 . Αναβάθμιση μηχανισμού μόνιμων εκπαιδεύσεων αγροτών ΚΕΓΕ
 26 . Αυτονόμηση του Ινστιτούτου Γεωργικών Ερευνών. Ανάπτυξη έρευνας με κατεύθυνση τη μεταποίηση τροφίμων
 27. Δημιουργία Σχολής Γεωργοκτηνοτροφικών Επιστημών και Τεχνολογίας Τροφίμων στο Πανεπιστήμιο Κύπρου
[ΙΙ] Προτάσεις για την Αλιεία:
1.  Ανάπτυξη νέων κανονισμών, που να υπαγορεύουν στο κράτος τη δημιουργία έρευνας, για νέα αλιευτικά πεδία και νέες ποικιλίες ψαριών
2.  Ανάπτυξη στρατηγικής για υποδομή σκαφών πελαγικής αλιείας.
Παράλληλα, δημιουργία κινήτρων για ανάπτυξη στόλου πελαγικών σκαφών.
Εξέταση δυνατοτήτων υπερπόντιας αλιείας με βάση την ελληνική εμπειρία
3.  Εφαρμογή αυστηρού ελέγχου και αύξηση ποινών στην παράκτια αλιεία, ιδιαίτερα προς την κατεύθυνση των ερασιτεχνών ψαράδων
4 .  Καταρτισμό μητρώου επαγγελματιών της αλιείας
5.  Στήριξη των επαγγελματιών ψαράδων από καταστροφές δικτύων
6.  Αναβάθμιση εξοπλισμού σκαφών με κίνητρα για συνεταιρισμούς και παράλληλες επιχορηγήσεις
7.  Βοήθεια προς τον κλάδο υδατοκαλλιέργειας για ανάπτυξη νέων επικερδών ποικιλιών ψαριών, που θα μειώσουν τις τιμές αγοράς
8.  Θέσπιση νέας νομοθεσίας για δημιουργία τμήματος Ωκεανογραφικών Μελετών για θαλάσσιες έρευνες σχετικά με τη θαλάσσια ρύπανση, τη μελέτη της πανίδας και χλωρίδας των κυπριακών βυθών, την προστασία της πράσινης χελώνας Caretta -Caretta κλπ
9. Ανάπτυξη θαλάσσιου πάρκου, ένα είδος μουσείου της βιοποικιλίας των κυπριακών θαλασσών
10. Η καταπολέμηση της ρύπανσης των θαλασσών, θα πρέπει να αναληφθεί από την Λιμενική αστυνομία και την Εμπορική Ναυτιλία για την εξουδετέρωση ρύπων με επαρκή εξοπλισμό και εξειδικευμένο προσωπικό
ΤΟΥΡΙΣΜΟΣ -ΝΑΥΤΙΛΙΑ –ΕΜΠΟΡΙΟ ΥΠΗΡΕΣΙΕΣ
Οι Κύπριοι, από αρχαιοτάτων χρόνων, είχαν παράδοση στη φιλοξενία, στο εμπόριο και στη ναυτιλία.
Αυτό οφειλόταν σε μεγάλο βαθμό στην πολύ καλή γεωγραφική θέση της Κύπρου και στον ανήσυχο, φιλοπρόοδο και φιλόξενο χαρακτήρα των Κυπρίων.
Στα σύγχρονα χρόνια η Κύπρος κατάφερε να αναπτύξει τους τομείς, του τουρισμού, της ναυτιλίας, του εμπορίου και των υπηρεσιών.
Σήμερα διαθέτει μια πολύ καλή τουριστική υποδομή,
έχει τη δική της σημαία η οποία συγκαταλέγεται στα μεγαλύτερα νηολόγια σε διεθνές επίπεδο,
διατηρεί μια  καλή  εμπορική δραστηριότητα
 και φιλοδοξεί να γίνει διεθνές  κέντρο παροχής υπηρεσιών.
Με αυτά τα δεδομένα η Κύπρος έχει δυνατότητες να καταστεί ένα από τα μεγαλύτερα τουριστικά, ναυτιλιακά και εμπορικά κέντρα στον κόσμο.
ΚΥΠΡΙΑΚΗ ΠΡΑΓΜΑΤΙΚΟΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Ι) Τουρισμός
Ο τουρισμός αδιαμφισβήτητα αποτελεί την ραχοκοκαλιά της κυπριακής οικονομίας.
Ο τομέας αυτός είχε επενδύσει στον ήλιο και στην θάλασσα με αποτέλεσμα να δημιουργηθεί ένα μονοδιάστατο προϊόν.
Παράλληλα, το ψηλό λειτουργικό κόστος, η εποχικότητα, η έλλειψη έργων υποδομής περιορίζουν την ανάπτυξη του τουριστικού μας προϊόντος.
Τα νέα δεδομένα προτάσσουν την επανατοποθέτηση της Κύπρου στον τουριστικό χάρτη. Η ενίσχυση της ανταγωνιστικότητας αποτελεί πρώτιστη ανάγκη και τον μόνο τρόπο για την αειφορία του τουρισμού μας.
ΙΙ) Ναυτιλία
Η συνεισφορά της Κυπριακής Ναυτιλίας στην Οικονομία της Κύπρου υπερβαίνει το 40% του Ακαθάριστου Εγχώριου Προϊόντος, και ξεπερνά τα £200 εκατομμύρια ετησίως.
Επιπρόσθετα, 4000 υπάλληλοι και 40,000 ναυτικοί, εργοδοτούνται στην Ναυτιλία.
Η Ναυτιλιακή Βιομηχανία: Είναι η μόνη παγκοσμιοποιημένη βιομηχανία στην Κύπρο,
Λειτουργεί χωρίς καμία κρατική επιχορήγηση,
Ανταγωνίζεται επιτυχώς παγκοσμίως ως "Ναυτιλιακή Υπερδύναμη",
Αποτελεί τη 2η μεγαλύτερη συνεισφορά στο ΑΕΠ.
Σήμερα η Κυπριακή Σημαία, έχει πέσει από την 4η στην 10η θέση παγκοσμίως σε δύο χρόνια και το Κυπριακό Νηολόγιο από 1700 πλοία που είχε πριν δυο χρόνια, σήμερα έχει μόνο 1100.
Δυστυχώς ακόμη μέχρι και σήμερα, δεν πραγματοποιούνται ικανοποιητικές επιθεωρήσεις πλοίων και δεν έχει ακόμη ολοκληρωθεί η μηχανογράφηση του Τμήματος Εμπορικής Ναυτιλίας που είχε ξεκινήσει από το 1996
Τα κυριότερα προβλήματα της Κυπριακής Ναυτιλίας σήμερα είναι τα παρακάτω: Η Τούρκικη απαγόρευση ελλιμενισμού πλοίων κυπριακών συμφερόντων έχει προκαλέσει τη διαγραφή εκατοντάδων πλοίων από το Κυπριακό Νηολόγιο και εμποδίζει εκατοντάδες άλλα πλοία από το να χρησιμοποιούν την Κυπριακή Σημαία
Η αμφίβολη διατήρηση μετά τον Απρίλιο του 2007 του υφιστάμενου καθεστώτος φορολογίας Ναυτιλιακών Εταιρειών με βάση τον "Φόρο Χωρητικότητας" και όχι με βάση τον ' 'Εταιρικό Φόρο" φοβίζει τους πλοιοκτήτες πλοιοδιαχειριστές για αύξηση της φορολογίας
Η καταβολή διπλής συνεισφοράς για Κοινωνικές Ασφαλίσεις, τόσο από τους εργοδότες-πλοιοκτήτες, όσο και από τους Ευρωπαίους ναυτικούς που εργάζονται σε πλοία υπό κυπριακή σημαία.
Η προβληματική άσκηση Πολιτικής για τη Ναυτιλία λόγω συσσώρευσης σημαντικών και πολυσύνθετων τμημάτων στο Υπουργείο Συγκοινωνιών και Έργων
ΙΙΙ) Εμπόριο και υπηρεσίες
Η ένταξη της Κύπρου στην Ευρωπαϊκή Ένωση σηματοδότησε ένα σημαντικό σταθμό για τον ευρύ τομέα του εμπορίου.
Συγκεκριμένα έχει ενταθεί η εισαγωγική δραστηριότητα ιδιαίτερα σε καταναλωτικά αγαθά που κατακλύζουν πλέον την κυπριακή αγορά.
Σε πολλά προϊόντα ο καταναλωτής έχει διαπιστώσει μείωση στις τιμές και αύξηση της προσφερόμενης ποικιλίας.
Την ίδια στιγμή ο εξαγωγικός τομέας αντιμετωπίζει την πρόκληση του εκσυγχρονισμού προκειμένου τα εξαγωγικά προϊόντα να μπορούν να ικανοποιούν τις προδιαγραφές και τα πρότυπα που ισχύουν στις ευρωπαϊκές αγορές.
 Σε πολύ χαμηλό επίπεδο εντοπίζεται στην Κύπρο το ηλεκτρονικό εμπόριο μέσω διαδικτύου.
Τη στιγμή μάλιστα που οι διαδικτυακές εμπορικές δραστηριότητες προβλέπεται να είναι η επόμενη μεγάλη καινοτομία στον κόσμο.
Το ανθρώπινο δυναμικό για ανάπτυξη τέτοιας δραστηριότητας υπάρχει στον τόπο μας, χρειάζεται όμως να δοθούν κίνητρα και χορηγίες προκειμένου οι επιχειρήσεις να αναπτύξουν τέτοιες εμπορικές δραστηριότητες.
 Στον τομέα των υπηρεσιών διατηρείται η πρωτοκαθεδρία των υπηρεσιών που προσφέρουν τα τραπεζικά ιδρύματα και οι μεγάλοι χρηματοοικονομικοί συμβουλευτικοί οίκοι.
 Η ένταξη δημιούργησε σοβαρές προοπτικές για εξαγωγή υπηρεσιών, για τα εκπαιδευτικά ιδρύματα, τα ιατρικά κέντρα και γενικά για παροχές υπηρεσιών.
Όμως η ιδιωτική πρωτοβουλία χρειάζεται ενίσχυση και κίνητρα (φορολογικά, διαδικαστικά κλπ).
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
I) Προτάσεις για τον Τουρισμό
1. Ενίσχυση της ανταγωνιστικότητας του κυπριακού προϊόντος μέσω της αναβάθμισης της ποιότητας του τουριστικού προϊόντος.
 Η ποιότητα σημαίνει διαφύλαξη του φυσικού περιβάλλοντος και προστασία της πολιτιστικής κληρονομιάς του τόπου μας.
2 . Η Κύπρος θα πρέπει να εξυπηρετεί τις ανάγκες του τουρίστα του 21ου αιώνα. Αυτό εξυπακούει την ανάπτυξη όλων των μορφών εναλλακτικού τουρισμού (αθλητικός, συνεδριακός, αγροτουρισμός κ.α.) και τη διασφάλιση της ποιότητας της παραμονής του.
3. Βαρύτητα στην προβολή του τουριστικού μας προϊόντος μέσω του ηλεκτρονικού marketing και της διαφήμισης.
 Το διαδίκτυο έχει πλέον γίνει προσβάσιμο σε όλους και είναι ένα σύγχρονο εργαλείο για την αύξηση του τουριστικού ρεύματος.
4.  Το Κράτος θα πρέπει να σταθεί αρωγός για την τουριστική βιομηχανία και να μεριμνήσει για τη δημιουργία έργων όπως αεροδρόμια, και μαρίνες.
Επίσης επιβάλλεται η συνεργασία κρατικού και ιδιωτικού τομέα για την υλοποίηση αναπτυξιακών έργων.
5. Οι Τοπικές Αρχές θα πρέπει να προχωρήσουν στα κατάλληλα έργα, που θα βελτιώσουν το επίπεδο ζωής των κατοίκων τους, αλλά και θα προσελκύσουν τους ξένους.
ΙΙ) Προτάσεις για τη Ναυτιλία
1. Τουρκική απαγόρευση ελλιμενισμού πλοίων κυπριακών συμφερόντων
Η κυβέρνηση, όπως επίσης και οι ευρωβουλευτές μας, θα πρέπει να ασκήσουν πιέσεις στην Τουρκία μέσω της Ε. Ε. για σύντομη επίλυση του προβλήματος.
Θα πρέπει να δοθεί νομική μάχη, και όχι κατ'ανάγκη πολιτική.
Να δοθούν επιπλέον κίνητρα στις ναυτιλιακές εταιρείες, έτσι ώστε το όφελος να είναι στην Κύπρο να υπερέχει του κόστους που έχουν από την απαγόρευση ελλιμενισμού των πλοίων τους στα λιμάνια της Τουρκίας.
2.  Διατήρηση της υφιστάμενης φορολογίας ναυτιλιακών εταιρειών
Η κυβέρνηση θα πρέπει να προσπαθήσει να διατηρήσει τη σχετική νομοθεσία και μετά το 2007.
Θα πρέπει να εκπονηθεί μελέτη από το αρμόδιο Υπουργείο με αντικείμενο τον υπολογισμού του κόστους και των οφελών (cost/benefit analysis) από τη προσφορά επιπλέον φορολογικών ελαφρύνσεων στις πλοιοκτήτριες εταιρείες.
 Για την εκπόνηση της μελέτης θα πρέπει να εγκριθεί κονδύλιο με συμπληρωματικό προϋπολογισμό.
3 . Αδυναμία Υπουργείου Συγκοινωνιών και Έργων να προωθήσει και επιλύσει σοβαρά προβλήματα
Δημιουργία Γενικής Διεύθυνσης Ναυτιλίας στο Υπουργείο Συγκοινωνιών και Έργων, που θα διαθέτει τον άκρως αναγκαίο μηχανισμό λήψης γρήγορων αποφάσεων για χάραξη και εφαρμογή της Κυβερνητικής πολιτικής για τη Ναυτιλία.
Δημιουργία Επιτροπής Ναυτιλιακής Πολιτικής και Επίλυσης Σοβαρών Προβλημάτων
Η δημιουργία κέντρου ναυτιλιακών ερευνών και μελετών
ΙΙΙ) Προτάσεις για το εμπόριο και τις υπηρεσίες
Να δοθούν κίνητρα για να επεκταθεί ο εξαγωγικός τομέας σε νέα προϊόντα που αξιοποιούν τα συγκριτικά πλεονεκτήματα της Κύπρου
Να δοθούν κίνητρα για να αναπτυχθούν συνέργιες και συνεργασίες μεταξύ κυπριακών εταιριών και απόδημων επιχειρηματιών για προώθηση των κυπριακών προϊόντων στις αγορές και στις χώρες που διαμένουν
Να ενισχυθούν οι μικρομεσαίες επιχειρήσεις λιανικού εμπορίου, γιατί αποτελούν πολύτιμα κύτταρα του εμπορίου
και διασφαλίζουν στον καταναλωτή τις βασικές επιλογές
Να δημιουργηθεί παρατηρητήριο τιμών και ανταγωνισμού στο Υπουργείου Εμπορίου το οποίο και θα παρακολουθεί και θα ρυθμίζει την καλή λειτουργεία της αγοράς, ιδιαίτερα ενόψη της ένταξης στη ζώνη του Ευρώ.
Να δοθούν κίνητρα και χορηγίες προκειμένου οι επιχειρήσεις να αναπτύξουν υποδομές, δραστηριότητες και συνεργασίες ηλεκτρονικού εμπορίου
Να δοθούν κίνητρα ώστε τα ιδιωτικά κολέγια να αναβαθμίσουν τα προγράμματα σπουδών που προσφέρουν, προκειμένου να αναγνωριστούν βάση ποιοτικών κριτηρίων σε ιδιωτικά πανεπιστήμια, ώστε να καταστεί η Κύπρο κέντρο προσφοράς υπηρεσιών υψηλής ακαδημαϊκής στάθμης
Να ιδρυθεί Ιατρική Σχολή στο Πανεπιστήμιο Κύπρου
και να δοθούν κίνητρα να αναβαθμιστούν οι ιδιωτικέ κλινικές και τα κρατικά νοσοκομεία προκειμένου η Κύπρος να καθιερωθεί ως διεθνές ιατρικό κέντρο για προσφορά υψηλής προστιθέμενης αξίας ιατρικών υπηρεσιών σε ξένους
ΠΕΡΙΒΑΛΛΟΝ-ΑΕΙΦΟΡΟΣ ΑΝΑΠΤΥΞΗ-ΠΟΙΟΤΗΤΑ ΖΩΗΣ-ΦΥΣΙΚΟΣ ΠΛΟΥΤΟΣ
Το Περιβάλλον και ο φυσικός πλούτος της Κύπρου εντάσσονται στα συγκριτικά πλεονεκτήματα που διαθέτει ο τόπος μας.
 Για αυτό το λόγο επιβάλλεται το κράτος να προχωρήσει σε μια ολοκληρωμένη περιβαλλοντική πολιτική η οποία μέσα από πρακτικές αειφόρου ανάπτυξης θα εξασφαλίζει την αξιοποίηση του φυσικού πλούτου προς όφελος της οικονομίας και της κοινωνίας.
Στα πλαίσια αυτής της προσπάθειας θα πρέπει να θωρακιστεί νομοθετικά η προστασία του φυσικού αγαθού.
 Ειδικά στις περιπτώσεις όπου υπάρχει οικολογική ή αισθητική αξία που απαιτούν προστασία τότε θα πρέπει να ισχύει ειδικό καθεστώς διαχείρισης.
ΚΥΠΡΙΑΚΗ ΠΡΑΓΜΑΤΙΚΟΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
1). Το Κυπριακό Οικοσύστημα και η ανθρώπινη επιβάρυνση
Για να είναι αντιληπτό το πρόβλημα της ρύπανσης θα πρέπει να επανεξετάσουμε το συνολικό μας περιβάλλον σαν ένα οικοσύστημα για να επιμετρήσουμε και να δούμε σε ποιο βαθμό η ανθρώπινη δραστηριότητα το επιβαρύνει.
Τα προβλήματα που υπάρχουν σήμερα καταγράφονται επιγραμματικά πιο κάτω:√ Εκπομπές ρύπων διοξειδίου του άνθρακος στην ατμόσφαιρα
√ Ρύπανση επιφανειακών και υπογείων υδάτων
√ Εντοπισμός πηγών σκόνης και συνεχείς καταγραφές σκόνης στην ατμόσφαιρα
√ Καθυστέρηση στη νομοθεσία και στο στρατηγικό σχεδιασμό αλλαγής των οχημάτων χωρίς καταλύτη
√ Αργοπορία στην εφαρμογή της πολιτικής της περιβαλλοντικής διαχείρισης στις βιομηχανικές μονάδες
√ Καταγραφή εκπομπών ραδιενέργειας από πυλώνες υψηλής τάσης ηλεκτρικού ρεύματος και αντενών ραδιοτηλεοπτικών μέσων
√ Καταγραφές υψηλής ηχορύπανσης από πηγές θορύβου, ιδιαίτερα σε κατοικημένες περιοχές
√ Αλόγιστη απόρριψη ακατέργαστων αποβλήτων από εκμεταλλεύσεις κτηνοτροφίας (αγελαδοτροφίας, αιγοπροβατοτροφίας, χοιροτροφίας και πουλερικών)
√ Απουσία βιολογικών σταθμών και στρατηγικής για ανάπτυξη τους στις κτηνοτροφικές μονάδες
√ Αλόγιστη απόρριψη ακατέργαστων βιομηχανικών αποβλήτων -από τυροκομεία, αλλαντοποιεία και άλλες μονάδες μεταποίησης τροφίμων
√ Απουσία σταθμού επεξεργασίας τοξικών λυμάτων και αποβλήτων με αποτέλεσμα σοβαρά προβλήματα αποθήκευσης, τοπικής διαχείρισης και συσκευασίας -απομάκρυνσης από τους χώρους παραγωγής τους
√ Η απουσία κλιβάνου καύσης ζωϊκών αποβλήτων από σφαγεία καθιστά άμεσο τον κίνδυνο εμφάνισης ασθενειών
ΙΙ) Δάση και άγρια ζωή
Τα δάση της Κύπρου καλύπτουν το 32% της συνολικής έκτασης του νησιού. Το 18,5% αποτελεί την βλάστηση στα ψηλά κρατικά δάση και το 13,50% την θαμνώδη βλάστηση.
Υπεύθυνο τμήμα είναι το Τμήμα Δασών, το οποί εφαρμόζει τη δασική πολιτική και νομοθεσία, και διαχειρίζεται τις σχετικές κρατικές δαπάνες.
Παρά την ανάπτυξη Εθνικού Δασικού Προγράμματος με τη βοήθεια της FAO των Ηνωμένων Εθνών για τη δεκαετία 2000-2009 , με στόχους εφικτούς, παρατηρούνται βασικής σημασίας προβλήματα.
ΙΙΙ) Ορυκτός Πλούτος και Μεταλλεία
Είναι σε όλους γνωστόν ότι η Κύπρος οφείλει το όνομα της στο χαλκό.
Το πλούσιο υπέδαφος της περιοχή Τροόδους σε ορυκτά όπως ο χαλκός, ήταν πόλος έλξης για τον άνθρωπο, που πολύ γρήγορα στράφηκε στην εκμετάλλευση τους.
Τα 220 λατομεία και η δραστηριότητα παλαιότερα της CMC της εταιρείας Αμιάντου και σήμερα της ΕΜΕ έχουν δημιουργήσει ανοικτές πληγές στο φυσικό περιβάλλον.
IV) Υδάτινοι Πόροι
Είναι γενική διαπίστωση ότι η έλλειψη νερού στην Κύπρο υπήρξε το υπαριθμόν ένα πρόβλημα μας μετά το εθνικό.
Η δημιουργία μιας σειράς φραγμάτων που με πληρότητα 100% μπορούν να εξυπηρετήσουν τις ανάγκες νερού για 5 χρόνια, όπως και το έργο του Νότιου Αγωγού, που έδωσε νερό μέχρι και τα Κοκκινοχώρια, αποδείχθηκαν ανεπαρκή σε μία παρατεταμένη ανομβρία.
Η συνεχής για μία δεκαετία ανομβρία ανέδειξε σειρά αδυναμιών.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
I) Προτάσεις για το Κυπριακό Οικοσύστημα
1. Δημιουργία Ενιαίου Φορέα Περιβάλλοντος.
Ανάπτυξη περιβαλλοντικών υπηρεσιών σε όσα Υπουργεί σχετίζονται άμεσα με τον ένα ή τον άλλο τρόπο και συντονισμό τους με τον Ενιαίο Φορέα
2. Δημιουργία Κεντρικού Περιβαλλοντικού Εργαστηρίου για συνεχή και έγκαιρο έλεγχο περιβαλλοντικών επιβαρύνσεων
3. Ανάπτυξη στρατηγικού προγράμματος εκπαίδευσης των Κυπρίων για δημιουργία περιβαλλοντικής συνείδησης, τόσο των νέων, όσο και για τους εργαζόμενους στους χώρους εργασίας
4 . Προσδιορισμός πηγών ρύπων και ποσοτήτων χρονοδιαγραμματικά στη διάρκεια όλου του έτους
5. Ανάπτυξη προγράμματος ελέγχων στη απόρριψη μηχανελαίων και υπολειμμάτων φυτοφαρμάκων
6. Δημιουργία σταθμού τοξικών λυμάτων
7. Δημιουργία κλιβάνου καύσης ζωικών αποβλήτων
8. Συνολική ανάπτυξη στρατηγικής για τη διαχείριση των βιομηχανικών αποβλήτων
9. Απόσυρση παλιών μονάδων ατμοστροβίλων και ανάπτυξη νέων αιολικών πάρκων
10. Κατασκευή νέων συμβατικών μονάδων, που να χρησιμοποιούν ως καύσιμο φυσικό αέριο αντί μαζούτ
11. Επείγει η ανάπτυξη νομοθεσίας για απόσυρση παλαιών οχημάτων χωρίς καταλύτη
12. Αναβάθμιση των μέσων μαζικής μεταφοράς στη πόλη και αντικίνητρα στη χρήση ιδιωτικού αυτοκινήτου (πχ επίγειο ηλεκτρικό τραμ ή η δρομολόγηση μικρών σύγχρονων οχημάτων μαζικής μεταφοράς από και προς το κέντρο των πόλεων)
13. Επιχορήγηση αγοράς αυτοκινήτων φιλικών προς το περιβάλλον
14. Επίσπευση της δημιουργίας του Ενιαίου Κέντρου Ελέγχου Κυκλοφορίας στην Πρωτεύουσα
15. Χάραξη κυκλοφοριακού δακτυλίου στο κέντρο της Λευκωσίας. Η πρόσβαση στο δακτύλιο αυτό θα συνοδεύεται από την καταβολή υψηλού αντιτίμου
ΙΙ) Προτάσεις για τα Δάση και την άγρια ζωή
1. Αναβάθμιση των μηχανισμών και των σχεδίων αντιμετώπισης δασικών πυρκαγιών. Οργανωμένη εμπλοκή πολιτών και Εθνικής Φρουράς
2. Αναβάθμιση και επαναδραστηριοποίηση μέσα από τα προγράμματα Αγροτικής Ανάπτυξης 2007-2013 των ερημωμένων δασικών εκτάσεων θαμνώδους βλάστησης (λόγω ανομβρίας ή και έλλειψης ανθρώπινης δραστηριότητας)
Αναβάθμιση εκδρομικών χώρων αναψυχής εντός των δασικών περιοχών
4. Αναβάθμιση Δασικού Κολλεγίου σε γνωσιολογικό και λειτουργικό επίπεδο
5. Καλλιέργεια πράσινης συνείδησης από τους πολίτες με δράσεις σε όλες τις βαθμίδες της κοινωνίας με αρχή τους νέους μέσα από ειδικά προγράμματα της Παιδείας
6. Δημιουργία Μουσείου Άγριας Ζωής της Κύπρου
ΙΙΙ) Προτάσεις για τον Ορυκτό Πλούτο και τα Μεταλλεία
1. Αυστηρή εφαρμογή της νέας νομοθεσίας για αποκατάσταση φυσικού περιβάλλοντος
2. Ανάπτυξη νέου σχεδιασμού για αποκατάσταση περιβάλλοντος από παλαιότερες δραστηριότητες που αναπτύχθηκαν χωρίς τη νέα νομοθεσία και παραμένουν ανοικτή πληγή στο φυσικό περιβάλλον
IV) Προτάσεις για τους Υδάτινους Πόρους
Δημιουργία Ενιαίου Φορέα Υδάτινων πόρων για συντονισμό όλων των υπηρεσιών που εμπλέκονται στον κύκλο του νερού
Ανάπτυξη υδατικής συνείδησης ως ενιαίο πρόβλημα και όχι τοπικό, ιδιαίτερα στο χώρο της Παιδείας, αλλά και των αγροτών
Είναι απαραίτητοι αυστηροί κανονισμοί στη χρήση ύδατος.
Η απεξάρτηση του νερού οικιακής χρήσης μπορεί να έλυσε το πρόβλημα για τα χωριά και τις πόλεις, όμως δεν αποτελεί το τόπο μας τη λυδία λίθο στο υδατικό πρόβλημα
Να δοθεί βαρύτητα από το αρμόδιο Υπουργείο στις ξηρικές καλλιέργειες.
Οι γεωργοί μας δεν απέκτησαν ποτέ την υδατική συνείδηση για να στραφούν σε ξηρικές καλλιέργειες. Σημειώνεται ότι καταναλώνουν το 70% της συνολικής κατανάλωσης νερού
Αξιοποίηση νερού δευτεροβάθμιας επεξεργασίας από βιολογικούς σταθμούς
ΣΤΗΡΙΞΗ ΕΝΙΣΧΥΣΗ ΜΕΣΑΙΑΣ ΤΑΞΗΣ-ΝΕΑ ΑΝΑΠΤΥΞΙΑΚΗ ΣΤΡΑΤΗΓΙΚΗ
Βασική δέσμευση του ΕΥΡΩΠΑΙΚΟΥ ΚΟΜΜΑΤΟΣ αποτελεί ο στόχος για επίτευξη κοινωνικής δικαιοσύνης μέσο σε συνθήκες σταθερότητας και ανάπτυξης.
 Η κοινωνική δικαιοσύνη, η κοινωνική συνοχή και η δίκαιη κατανομή του εθνικού εισοδήματος αποτελούν τις απαραίτητες προϋποθέσεις για την επίτευξη σταθερής και αειφόρου ανάπτυξης.
Η σημερινή κατάσταση στην οποία βρίσκεται η οικονομία του τόπου επιβάλλει την αναδιάρθρωση όλων των τομέων της οικονομίας.
 Ειδικότερα επιβάλλεται να στηριχθεί και να ενισχυθεί η Μεσαία Τάξη του τόπου η οποίο αποτελεί τη ραχοκοκκαλιά της οικονομίας και της κοινωνίας μας.
Συναφείς στρατηγικές επιδιώξεις αυτού του στόχου πρέπει να είναι ο εκσυγχρονισμός των παραγωγικών μονάδων,
η ενίσχυση της ανταγωνιστικότητας και παραγωγικότητας των πολύ μικρών και μεσαίων επιχειρήσεων
και η εισαγωγή της σύγχρονης τεχνολογίας στις μεθόδους παραγωγής, για παραγωγή προϊόντων και υπηρεσιών καλής ποιότητας και ψηλής προστιθέμενης αξίας.
ΚΥΠΡΙΑΚΗ ΠΡΑΓΜΑΤΙΚΌΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Στο ΕΥΡΩΠΑϊΚΟ ΚΟΜΜΑ Θεωρούμε ότι η μεσαία τάξη είναι η κινητήριος δύναμη του τόπου μας.
Η μεσαία τάξη έχει καταστραφεί από έλλειψη στήριξης, αλλά και με την χαριστική βολή του σκανδάλου του χρηματιστηρίου που σηματοδότησε τη μεγαλύτερη μετατόπιση πλούτου στην ιστορία της Κυπριακής Δημοκρατία
Η περίοδος που ακολούθησε την παρακμή του χρηματιστηρίου έκανε φανερό ότι η μεσαία τάξη της κυπριακή κοινωνίας είχε πληγεί ανεπανόρθωτα από τα όσα σκανδαλώδη έγιναν κατά τη χρηματιστηριακή εκείνη εποχή.
Τα αποτελέσματα αυτά είναι σήμερα πλέον ορατά καθότι πολλές μικρές και μεσαίες επιχειρήσεις είναι υπερχρεωμένες και δεν μπορούν να εξασφαλίσουν τα αναγκαία κεφάλαια για επενδύσεις που θα τις βοηθήσουν να εκσυγχρονίσουν και να επεκτείνουν τη δραστηριότητα και το μερίδιο αγοράς τους
Η μεσαία τάξη χρειάζεται σήμερα στήριξη για να μπορέσει να ξεπεράσει τα προβλήματα που αντιμετωπίζει
και να αξιοποιήσει έτσι το αξιόλογο δυναμικό που διαθέτει προς όφελος της ανάπτυξης της κοινωνίας και τη οικονομίας της Κύπρου.
 Ειδικότερα πρέπει να τύχουν της κρατικής αρωγής και ενίσχυσης οι πολύ μικρές και μεσαίες επιχειρήσεις και οι τάξεις των γυναικών και των νέων ανθρώπων.
Η δική μας εισήγηση είναι να στηριχτεί η μεσαία τάξη με ειδικά μέτρα ενίσχυσης όπως για παράδειγμα προγράμματα εκσυγχρονισμού και επέκτασης επιχειρήσεων,
προγράμματα νεανικής και γυναικείας επιχειρηματικότητας,
 προγράμματα δια βίου εκπαίδευσης,
 προγράμματα επανένταξης ανέργων και συνταξιούχων, προγράμματα ενίσχυσης νέων γεωργών για καλλιέργειες υψηλής τεχνολογίας κλπ.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
1. Παροχή κινήτρων για τεχνολογικό εκσυγχρονισμό, αναδιάρθρωση και ανάπτυξη των πολύ μικρών και μεσαίων επιχειρήσεων
√ Παροχή κινήτρων για ενθάρρυνση της μεγέθυνσης με συγχωνεύσεις, εξαγορές και επεκτάσεις
√ Παροχή κινήτρων για συμμετοχή στα προγράμματα χορηγιών
√ Μείωση του ποσοστού φορολογίας τα πρώτα χρόνια λειτουργίας για τις νεοϊδρυόμενες επιχειρήσεις
√ Παροχή κινήτρων για την ανάπτυξη κοινών δικτύων διανομής και ηλεκτρονικού εμπορίου
√ Χορήγηση κινήτρων, για χρήση νέων τεχνολογιών στην επιχειρηματική στρατηγική των μικρών επιχειρήσεων
√ Ενθάρρυνση των μικρών, αλλά δυναμικών επιχειρήσεων να χρησιμοποιήσουν τα σύγχρονα χρηματοδοτικά εργαλεία των κεφαλαιαγορών
√ Εμπλοκή του τραπεζικού τομέα στη διαδικασία των αναπτυξιακών κινήτρων, ώστε να εξοικειωθούν οι τράπεζες με τις ιδιομορφίες των Μ.Μ. Ε και να τις υποβοηθούν στην προετοιμασία και υποβολή των επενδυτικών σχεδίων
2. Παροχή κινήτρων για την ένταξη στην παραγωγική δραστηριότητα των γυναικών και των νέων
√  Οι γυναίκες και οι νέοι είναι η Δύναμη Ανάπτυξης και Ανανέωσης της Πολιτικής και Κοινωνικής Ζωής του τόπου.
Για την ένταξη τους στην παραγωγική δραστηριότητα και ειδικότερα με την κατάλληλη αξιοποίηση Κοινοτικών και Εθνικών πόρων προτείνουμε:
√ Επιδότηση για δύο χρόνια του 50% του μισθού για όσες επιχειρήσεις προσλαμβάνουν άνεργους νέους.
√ Καταρτισμός στοχευμένων δράσεων για καλύτερο συνδυασμό των οικογενειακών και επαγγελματικών υποχρεώσεων (γονικές άδειες, επιδόματα, ευέλικτο ωράριο κ.τ. λ. ) κάθε εργαζόμενης μητέρας
√ Ενίσχυση και διεύρυνση των κινήτρων και των δράσεων των προγραμμάτων Νεανικής και Γυναικείας επιχειρηματικότητας
√ Επιδότηση για ένα χρόνο του 50% του μισθού για όσες επιχειρήσεις προσλαμβάνουν άνεργες μητέρες
ΤΟΠΙΚΗ ΑΥΤΟΔΙΟΙΚΗΣΗ -ΑΠΟΚΕΝΤΡΩΣΗ -ΔΙΟΙΚΗΤΙΚΗ ΜΕΤΑΡΡΥΘΜΙΣΗ
Η ένταξη στην Ευρωπαϊκή Ένωση έχει σηματοδοτήσει την αποκέντρωση και την διοικητική μεταρρύθμιση των αυτοδιοικούμενων περιοχών του τόπου.
 Στο πλαίσιο αυτό επιβάλλεται η θεσμική αναδόμηση της τοπική αυτοδιοίκησης τόσο σε επίπεδο Δήμων όσο και σε επίπεδο κοινοτήτων, ώστε να είναι σε θέση να ανταποκριθεί στην αποστολή της.
Για να υλοποιηθεί ο στόχος αυτός θα πρέπει να μετατεθούν ουσιαστικές αρμοδιότητες από την κεντρική διοίκηση προς τις αναδιαρθρωμένες τοπικές αρχές
και ταυτόχρονα να μεταφερθούν από το κράτος στις τοπικές αρχές οι οικονομικοί πόροι, που συνδέονται με την υλοποίηση κάθε νέας αρμοδιότητας, που ανατίθεται στις τοπικές αρχές.
 Κάθε νέα αρμοδιότητα, που δίνεται στις τοπικές αρχές θα πρέπει παράλληλα να συνοδεύεται με την απόδοση των αναγκαίων κονδυλίων για την υλοποίηση της.
ΚΥΠΡΙΑΚΗ ΠΡΑΓΜΑΤΙΚΟΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Η αποτίμηση της μέχρι σήμερα πορείας στο χώρο της τοπικής αυτοδιοίκησης, οδηγεί στις παρακάτω παρατηρήσεις και διαπιστώσεις: Έλλειψη ολοκληρωμένου στρατηγικού σχεδίου για τη διοικητική οργάνωση των επαρχιών σύμφωνα με τις απαιτήσεις της ένταξης.
√ Έλλειψη ενδιαφέροντος για την ανάπτυξη της τοπικής αυτοδιοίκησης σε ορεινές και άλλες περιοχές.
√ Αδυναμία ανάδειξης της ισόρροπης περιφερειακής ανάπτυξης και αποκέντρωσης των υπηρεσιών του κράτους.
Η σημασία των περιφερειών έχει αυξηθεί στην Ευρώπη και θα συνεχίσει να αυξάνει.
Η Ευρωπαϊκή Ένωση δίνει ιδιαίτερη έμφαση στο ρόλο των περιφερειών, ως κινητήριας δύναμης της ανάπτυξης, καθώς και ως παράγοντα ενίσχυσης της συνοχής στην Ένωση.
Ο στόχος του ΕΥΡΩΠΑΙΚΟΥ ΚΟΜΜΑΤΟΣ είναι ο περιορισμός της απομόνωσης των αυτοδιοικούμενων περιοχών (Δήμοι και Κοινότητες) μέσω της διαμόρφωσης συγκεκριμένου σχεδίου, με άξονες:
√ Την αξιοποίηση των τοπικών ιδιαιτεροτήτων και των συγκριτικών πλεονεκτημάτων κάθε περιοχής
Τη δημιουργία Περιφερειακών Αναπτυξιακών Οργανισμών στους οποίους θα συμμετέχουν η Τοπική Αυτοδιοίκηση και οι Παραγωγικές Τάξεις
√ Την ενίσχυση των επενδύσεων
√ Τη βελτίωση της ποιότητας ζωής
√ Την ενίσχυση της συμμετοχής των πολιτών στα κοινά, καθώς και την προώθηση γενικότερων εθνικών στόχων.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
1. θεσμοθέτηση του μέτρου της συμπλεγματοποίησης των Κοινοτικών Αρχών
και η λειτουργία αιρετών περιφερειακών συμβουλίων με άμεσες εξουσίες και αρμοδιότητες
2 . Ενθάρρυνση της εθελοντικής συνένωσης των Δήμων
 και η δημιουργία μιας αιρετής ενιαίας αρχής σε κάθε ένα από τα τέσσερα κύρια αστικά κέντρα της ελεύθερης Κύπρου καθώς και στην ελεύθερη Αμμόχωστο με ουσιαστικές, άμεσες και αποκλειστικές αρμοδιότητες
3 . Προώθηση αλλαγών στην εσωτερική κατανομή των εξουσιών μεταξύ Δημάρχου και Δημοτικού Συμβουλίου, ώστε οι ουσιαστικές εξουσίες να δοθούν στο Δημοτικό Συμβούλιο καθιστώντας έτσι πιο δημοκρατική τη λειτουργία των τοπικών αρχών
και κάνοντας τους δημοκρατικούς συνδυασμούς πραγματικά υπόλογους στους δημότες για τον τρόπο διαχείρισης των τοπικών θεμάτων
4. Δημιουργία πραγματικά αυτοδιοικούμενων οργανισμών, ώστε να μειωθεί το χάσμα ανάμεσα στον πολίτη και την εξουσία, να πολλαπλασιαστούν οι ευκαιρίες ενεργούς συμμετοχής των πολιτών στην πραγμάτωση κοινών σκοπών
5. Πραγματική μεταφορά αρμοδιοτήτων, που αφορούν τοπικές υποθέσεις στα διάφορα επίπεδα αυτοδιοίκησης.
 Οι αρχές της αποκέντρωσης, της επικουρικότητας και της αποτελεσματικότητας αποτελούν την αφετηρία για μεταρρύθμιση
6 . Καμία νέα αρμοδιότητα χωρίς νέους πόρους. Κάθε νέα αρμοδιότητα της Τοπικής Αυτοδιοίκησης πρέπει να συνοδεύεται μετά από κοστολόγηση, από τους αναγκαίους πόρους, επαρκή στελέχωση και αναγκαίους μηχανισμούς στήριξης
7 . Κανένας νέος νόμος χωρίς έκφραση γνώμης των τοπικών κοινωνιών Καμία νομοθετική πρωτοβουλία, που αφορά την Τοπική Αυτοδιοίκηση δεν θα οριστικοποιείται χωρίς την προηγούμενη έκφραση της γνώμης των τοπικών κοινωνιών
8.  Συμμετοχή της Τοπικής Αυτοδιοίκησης στο σχεδιασμό, προγραμματισμό και υλοποίηση των Κοινοτικών Προγραμμάτων (πχ Leader +)
9.  Τοπική διαβούλευση για την οργανωμένη και σε βάθος εξέταση τοπικών προβλημάτων, στην οποία συμμετέχουν φορείς της κοινωνίας των πολιτών, αλλά και μεμονωμένοι πολίτες
10.  Κίνητρα για διαμόρφωση υποδομής ηλεκτρονικής διοίκησης
11.  Ειδικά επιχειρησιακά σχέδια για τις περιοχές των ορεινών όγκων
12. Διαδημοτικές συνεργασίες υπό τη μορφή «συμπολιτειών».
Να δοθούν κίνητρα στους δήμους και τις κοινότητες να συνεργασθούν σε διαδημοτικό επίπεδο για ορισμένες λειτουργίες (συγκοινωνίες, δημοτική αστυνομία, διαχείριση απορριμμάτων, ύδρευση), χωρίς σπατάλη ανθρώπινου δυναμικού και πόρων με στόχο το καλύτερο αποτέλεσμα
 Θεσμοθέτηση του δεύτερου βαθμού Τοπικής Αυτοδιοίκησης
ΕΡΕΥΝΑ -ΚΑΙΝΟΤΟΜΙΑ -ΝΕΕΣ ΤΕΧΝΟΛΟΓΙΕΣ
Η διάσκεψη της Λισσαβόνας έθεσε το αναπτυξιακό πλαίσιο της ευρωπαϊκής ένωσης μέσα σε καθορισμένους μετρήσιμους στόχους και σε μια σειρά πολιτικών κατευθύνσεων με κεντρικό στόχο να καταστεί η Ευρωπαϊκή Οικονομία η πιο ανταγωνιστική σε παγκόσμια κλίμακα.
Η κατεύθυνση αυτή θέτει κάποια αναπτυξιακά όρια τα οποία πρέπει να προσεγγιστούν αν η Ευρώπη θέλει να ανταγωνιστεί με αξιώσεις τους βασικούς οικονομικούς της αντιπάλους, την Ιαπωνία, τις ΗΠΑ αλλά και την συνεχώς ανερχόμενη Κίνα.
Στα πλαίσια αυτά καθορίστηκε ότι μέχρι το 2010 οι δαπάνες για έρευνα και τεχνολογική ανάπτυξη θα πρέπει να ανέλθουν στο 3% του ΑΕΠ με τα ? να προέρχονται από δαπάνες του ιδιωτικού τομέα.
ΚΥΠΡΙΑΚΗ ΠΡΑΓΜΑTIKOTHTA ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Το 2003 οι δημόσιες δαπάνες έρευνας και τεχνολογικής ανάπτυξης ανήλθαν στο 0.35% μόνο, όταν ο στόχος της Ευρώπης είναι στο 3%,
ενώ σε ότι αφορά στην εμπλοκή του  Ιδιωτικού τομέα στη διαδικασία αυτή καταγράφεται μια παταγώδης αποτυχία και σοβαρή απουσία κατάλληλων μέτρων πολιτικής, αφού η Κύπρος, σε ότι αφορά στη συμμετοχή των ιδιωτών, είναι μόνο 0.06°/ο όταν ο Ευρωπαϊκός στόχος της Βαρκελώνης είναι 2%.
Οι κλάδοι στους οποίους στηρίχθηκε η αναπτυξιακή δυναμική της Κύπρου ήσαν παραδοσιακοί κλάδοι καταναλωτικών προϊόντων, τροφίμων, ποτών, ειδών ένδυσης και ξύλου.
Οι επιχειρήσεις στους κλάδους αυτούς προσανατολίσθηκαν στις εξαγωγές και ανταγωνίσθηκαν στις Ευρωπαϊκές αγορές σε όρους  τιμής, παρά ποιότητας προϊόντος.
 Η εισαγωγη τεχνολογίας θα δημιουργήσει νέα δεδομένο ανταγωνισμού αυτών των κλάδων.
Ο τουρισμός αποτελεί τον κλάδο στον οποί επικεντρώθηκε το μονοδιάστατο αναπτυξιακό μοντέλο της Κύπρου τα τελευταία χρόνια.
Εμφανίζει μια επικίνδυνη παγίωση στην αξιοποίηση μόνο των κλιματολογικών συνθηκών της Κύπρου με περιορισμένες επιλογές σε άλλες εναλλακτικές μορφές τουρισμού
Ο τομέας των υπηρεσιών κατέχει δεσπόζουσα θέση στην κυπριακή οικονομία και αποτελείται από μια εξαιρετικά ποικιλόμορφη σύνθεση επιχειρήσεων.
Οι επιχειρήσεις αυτές είναι στο μεγαλύτερο τους μέρος «νεαρότερες» από τις επιχειρήσεις άλλων κλάδων, κι ως εκ τούτου εμφανίζουν σημεία ευκολότερη προσαρμογής στις διαφοροποιήσεις που επιβάλλει η εξέλιξη.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
Το Ευρωπαϊκό Κόμμα, έχοντας υπόψη τα διεθνή δεδομένα και την πολιτική της Ευρωπαϊκής Ένωση έχει διαμορφώσει τις πιο κάτω θέσεις για την πολιτική, που θα πρέπει να ακολουθήσει η Κύπρος, στους τομείς της Έρευνας και της Τεχνολογικής Ανάπτυξης:
1. Δημιουργία Εθνικού Συμβουλίου Έρευνας το οποίο θα καθορίζει τις εθνικές προτεραιότητες στην Έρευνα, ενώ παράλληλα θα καθορίζει και το πλαίσιο διαπραγμάτευσης των ευρωπαϊκών προτεραιοτήτων, για τον καθορισμό των οποίων μετέχουμε ως κράτος μέλος
2. Σχεδιασμός πλάνου δεκαετίας για την προώθησης της έρευνας και της τεχνολογικής ανάπτυξης σε όλα τα επίπεδα της κοινωνίας και της οικονομίας της Κύπρου
3. Άμεσος καθορισμός του στόχου του 1% για τις δαπάνες Ε&Τ
4. Διεύρυνση των δραστηριοτήτων του Ιδρύματος Προώθησης Έρευνας, για κάλυψη και του Τομέα της Τεχνολογικής Ανάπτυξης και Καινοτομίας, διατηρώντας την ανεξαρτησία του (ευελιξία και ταχύτητα λήψης αποφάσεων) και των οριζόντιο χαρακτήρα του
5. Σαφή μέτρα ενθάρρυνσης και ουσιαστικής στήριξης των επιχειρήσεων, που εμπλέκονται στην ερευνητική δραστηριότητα
√ Άμεση πρόθεση νομοσχεδίου για την εξαίρεση των ερευνητικών δραστηριοτήτων από τη φορολογία
√ Αναβάθμιση του Σχεδίου Εκκολαπτηρίων Επιχειρήσεων
 Δημιουργία εξειδικευμένων χρηματοδοτούμενων ερευνητικών προγραμμάτων ειδικά για Επιχειρήσεις
√ Δημιουργία εξειδικευμένων χρηματοδοτούμενων υποστηρικτικών δράσεων, μέσω των οποίων θα υποβοηθείται η εμπλοκή των επιχειρήσεων στην Έρευνα
√ Ανάπτυξη χρηματοδοτούμενων πρωτοβουλιών σύνδεσης της Ακαδημίας με τη βιομηχανία
6. Επαναπροσδιορισμός του ρόλου του οργανισμών, που δραστηριοποιούνται στο υποσύστημα της υποστήριξης της έρευνας και της τεχνολογίας (Ίδρυμα Προώθησης Έρευνας, Ίδρυμα Τεχνολογίας, ΚΕΠΑ, κλπ)
7. Δημιουργία Κέντρων Έρευνας σε εξειδικευμένους κλάδους (π.χ. Τρόφιμα)
8. Η επιλογή του ακαδημαϊκού προσωπικού του Πανεπιστημίου να μην είναι αποκομμένη από τις ανάγκες της κοινωνίας, όπως συμβαίνει σε μεγάλο βαθμό σήμερα, αλλά αντίθετα να είναι εναρμονισμένη μ’ αυτές
9. Εκστρατεία για την κατοχύρωση των πνευματικών δικαιωμάτων (πατέντων)
√  Οικονομική στήριξη της κατοχύρωσης πνευματικών δικαιωμάτων
√  Οικονομική στήριξη της προσπάθειας μεταφοράς τεχνολογίας
10. Αξιοποίηση της Έκθεσης Χατζιδάκη για την Περιφερειακή Πολιτική της Ευρωπαϊκής Ένωσης. Ιδιαίτερα της διασυνοριακής συνεργασίας που αποτελεί και τον τρίτο άξονα της Περιφερειακής Πολιτικής της Ευρωπαϊκής Ένωσης
11. Αξιοποίηση γειτονικών χωρών (πχ Ισραήλ) για μεταφορά τεχνογνωσίας και καλών πρακτικών παραγωγής
Αξιοποίηση του επιστημονικού δυναμικού της Κύπρου. Άμεση προώθηση μέτρων περιορισμού της επιστημονικής «ερημοποίησης» με την παραμονή ή τη φυγή αξιόλογων κυπριών επιστημόνων στο εξωτερικό
ΚΟΙΝΩΝΙΑ ΤΗΣ ΠΛΗΡΟΦΟΡΙΑΣ -ΤΗΛΕΠΙΚΟΙΝΩΝΙΕΣ -ΨΗΦΙΑΚΗ ΔΙΑΚΥΒΕΡΝΗΣΗ
Η Κύπρος μετά την ένταξη στην Ευρωπαϊκή θα πρέπει να προχωρήσει στον καταρτισμό και την υλοποίηση μιας Εθνικής Στρατηγικής για τη δημιουργία της Κοινωνίας της Πληροφορίας (lnformation Society)
Στα πλαίσια αυτής της προσπάθειας θα δοθούν κίνητρα και κατευθύνσεις προκειμένου να καθοδηγηθούν όλοι οι συντελεστές της κοινωνίας και της οικονομίας, να αξιοποιήσουν αποτελεσματικά τις τεράστιες δυνατότητες που προσφέρουν σήμερα οι Τεχνολογίες της Πληροφορικής και των Τηλεπικοινωνιών.
ΚΥΠΡΙΑΚΗ ΠΡΑΓΜΑΤΙΚΟΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Η πρόοδος της Κύπρου στην αξιοποίηση των νέων τεχνολογιών δυστυχώς, δεν είναι, μέχρι σήμερα ικανοποιητική.
Η πορεία που ακολούθησε ο τόπος τα τελευταία χρόνια την οδήγησε σε χαμηλές θέσεις στους περισσότερου δείκτες τεχνολογικής κατάταξης στην Ευρώπη.
Αυτό που χαρακτηρίζει τη κοινωνική και οικονομική διάσταση σε ότι αφορά στη χρήση της τεχνολογίας στην Κύπρο, θα μπορούσε να οριστεί ως "Τεχνολογικός Αναλφαβητισμός".
Τόσο ο δημόσιος, όσο και ο ιδιωτικό τομέας, αλλά και οι ίδιοι οι πολίτες εισάγουν με πολύ αργούς ρυθμούς τις Τεχνολογίες της Πληροφορικής και των Τηλεπικοινωνιών στη δραστηριότητα τους.
 Η οικονομία της Κύπρου βασίζεται κυρίως στην παροχή υπηρεσιών. Αναγνωρίζοντας ότι η σύγχρονη τεχνολογία παρέχει ικανά εργαλεία για τη βελτίωση των παρεχόμενων υπηρεσιών, τότε καταλήγουμε με ασφάλεια στο συμπέρασμα ότι η Κύπρος δεν μπορεί να μείνει έξω από την " Κοινωνία της Πληροφορίας" αν θέλει να είναι ανταγωνιστική.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
1. Καταρτισμός μια νέα ψηφιακή στρατηγική για την Κύπρο που:
 Θα αποσκοπεί στην πραγματοποίηση τα επόμενα χρόνια ενός «ψηφιακού άλματος», που θα αναδείξει τις Τεχνολογίες της Πληροφορικής και των Επικοινωνιών ως βασική στρατηγική κατεύθυνση του τόπου μας για τον 21° αιώνα
 Θα απαντά στις προκλήσεις της Δ' Προγραμματικής Περιόδου για την περίοδο 2007-2013
 Θα είναι συμβατή με την νέα ευρωπαϊκή πολιτική για την Κοινωνία της Πληροφορίας «i2010» και το σχέδιο δράσης «Jobs & Growth» της Ε.Ε. που καταρτίσθηκαν κατά το πρώτο εξάμηνο του 2005
Τα στρατηγικά βήματα για την κατάρτιση της Νέας Ψηφιακής Στρατηγικής για την Κύπρο είναι τα ακόλουθα:
Βήμα 1ο: Διάγνωση-εντοπισμός της ρίζας των προβλημάτων που δυσχεραίνουν τη διάδοση των Τεχνολογιών της Πληροφορικής και των Τηλεπικοινωνιών στον τόπο μας και μας οδηγούν σε ένα τεχνολογικό αναλφαβητισμό
 Βήμα 2ο: Ανάλυση των διεθνών πολιτικών, που αφορούν στην Κοινωνία της Πληροφορίας και στις νέες τεχνολογίες.
Εντοπισμός των καλών παραδειγμάτων αλλά και των αποτυχιών άλλων χωρών
Βήμα 3ο: Μελέτη των διεθνών και Ευρωπαϊκών εξελίξεων στον τομέα της Κοινωνίας της Πληροφορίας (νέα πολιτική της Ε.Ε. i2010, εξελίξεις WSIS κλπ)
Βήμα 4ο: Διαμόρφωση των βασικών κατευθύνσεων της ψηφιακής στρατηγικής για την επόμενη περίοδο, συνεκτιμώντας τις ιδιαιτερότητες της κυπριακής οικονομίας και κοινωνίας
Ενθάρρυνση των επενδύσεων, που στοχεύουν στη δημιουργία μιας σύγχρονης και τεχνολογικά άρτιας υποδομής, η οποία θα μπορεί να έχει περιφερειακή εμβέλεια και θα εξυπηρετεί τον στόχο για προώθηση της Κύπρου ως ένα κέντρο παροχής υπηρεσιών
Αναβάθμιση της τηλεπικοινωνιακής υποδομής πάνω στην οποία θα στηρικτεί η δημιουργία της "Κοινωνίας της Πληροφορίας"
Δημιουργία Φορέα για την ασφάλεια των Τεχνολογιών της Πληροφορικής και των Επικοινωνιών
Βελτίωση της παραγωγικότητας με ενίσχυση της χρήσης των Τεχνολογιών της Πληροφορικής και των Επικοινωνιών από τις επιχειρήσεις
Αξιοποίηση των Τεχνολογιών της Πληροφορικής και των Επικοινωνιών από τον δημόσιο τομέα, προκειμένου να βελτιώσει τις εσωτερικές του διαδικασίες και να παρέχει καλύτερες υπηρεσίες προς τον πολίτη
Ανάπτυξη ηλεκτρονικών υπηρεσιών προς τον πολίτη, οι οποίες εξοικονομούν χρόνο, προσφέρουν νέες δυνατότητες αντιμετώπισης της γραφειοκρατίας, και αυξάνουν τις επιλογές του
Εισαγωγή του ψηφιακού διαβατηρίου, της ψηφιακής ιατρικής ταυτότητας και γενικά των έξυπνων καρτών με βιομετρικά δεδομένα στην καθημερινή ζωή του Κύπριου πολίτη.
Δεδομένου πάντα ότι προστατεύονται τα προσωπικά δεδομένα των χρηστών.
Προώθηση της τηλε-ιατρικής, της τηλε-εργασίας και της τηλε-εκπαίδευσης
Δημιουργία φορέα για την προώθηση της έρευνας στις Τεχνολογίες της Πληροφορικής και των Τηλεπικοινωνιών
ΕΝΕΡΓΕΙΑ -ΕΞΟΙΚΟΝΟΜΗΣΗ ΚΑΙ ΝΕΕΣ ΤΕΧΝΟΛΟΓΙΕΣ ΠΑΡΑΓΩΓΗΣ
Η σημερινή εποχή χαρακτηρίζεται από τη ραγδαία τεχνολογική και επιστημονική πρόοδο η οποία οδηγεί στην ολοένα αυξανόμενη ανάγκη του ανθρώπου για ανεύρεση νέων πηγών ενέργειας με παράλληλη βελτίωση των συνθηκών διαβίωσης.
 Είναι αποδεκτό ότι οι ανανεώσιμες πηγές θα προσφέρουν στη παραγωγή ενέργειας, αλλά θα μπορούν να ικανοποιήσουν μόνο ένα μικρό μέρος του βασικού φορτίου της μελλοντικής κοινωνίας, κυρίως λόγω του περιορισμού των πηγών αυτών.
Η συμβολή τους, όμως, στην προστασία του περιβάλλοντος και κατ' επέκταση την καλυτέρευση των συνθηκών διαβίωσης θεωρείται σημαντική.
Για αυτό το λόγο αρκετές χώρες έχουν εντάξει στην ενεργειακή πολιτική τους προγράμματα προώθησης των ανανεώσιμων πηγών ενέργειας.
Συνάμα, πρόσφατα αρκετές χώρες έχουν εντάξει στην ενεργειακή πολιτική τους, στον τομέα των ανανεώσιμων πηγών ενέργειας, προγράμματα προώθησης της έρευνας για την παραγωγή ηλεκτρικής ενέργειας από υδρογόνο και από πυρηνική σύντηξη.
 Το υδρογόνο, το οποίο θεωρείται οικολογικό καύσιμο, μπορεί να χρησιμοποιηθεί για παραγωγή ηλεκτρικής ενέργειας σε θάλαμο καύσης ή σε κελία καυσίμου (fuel-cells) .
ΚΥΠΡΙΑΚΗ ΠΡΑΓΜΑΤΙΚΟΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Οι ενεργειακές ανάγκες της Κύπρου εξαρτώνται από την εισαγωγή πετρελαίου αφού το 95% παραγωγής πρωτογενούς ενέργειας βασίζεται σε αυτό ( 40% στην Ευρώπη).
 Για την Κύπρο οι μόνες εγχώριες πηγές ενέργειας είναι οι ανανεώσιμες (ήλιος, αιολική, βιομάζα) αφού διαθέτει αρκετό ήλιο και σε μικρότερο βαθμό αιολική ενέργεια και βιομάζα.
Η ηλιακή ακτινοβολία η οποία είναι αρκετά ψηλή στην Κύπρο χρησιμοποιείται προς το παρόν για την παραγωγή ζεστού νερού σε οικίες και σε τουριστικές μονάδες.
Η χρήση των ηλιακών συλλεκτών είναι αρκετά διαδεδομένη στην Κύπρο και ικανοποιεί περίπου το 4% των ενεργειακών αναγκών του νησιού.
 Είναι γεγονός ότι η Κύπρος είναι από τις ηγετικές χώρες στη χρήση τέτοιων συστημάτων.
Φωτοβολταϊκά συστήματα χρησιμοποιούνται προς το παρόν σε ελάχιστο βαθμό, χρειάζεται όμως να προωθηθεί η χρήση τους, σε μεγάλη κλίμακα, στο σύντομο μέλλον.
 Το αιολικό δυναμικό της Κύπρου είναι χαμηλό, υπάρχουν όμως μερικές περιοχές, όπου αυτό το δυναμικό θα μπορούσε να αξιοποιηθεί.
Μελέτες που αφορούν την χρήση της βιομάζας στην Κύπρο για παραγωγή ηλεκτρικής ενέργειας έχουν δείξει ότι η μέγιστη συνεισφορά τους θα είναι περίπου 8,50%.
Νέες τεχνολογίες ανανεώσιμων πηγών ενέργειας, όπως η κυματική ενέργεια, χρίζουν σοβαρής έρευνας και μελέτης.
Παράλληλα, με την προώθηση των ανανεώσιμων πηγών ενέργειας, η Κύπρος θα εισάγει το φυσικό αέριο στο ενεργειακό της ισοζύγιο.
 Είναι γεγονός ότι οι μορφές ενέργειας που χρησιμοποιεί κάθε χώρα χαρακτηρίζουν την ευελιξία του ενεργειακού της συστήματος.
 Όταν το ενεργειακό σύστημα βασίζεται σε πολλές μορφές ενέργειας, τότε αυξάνεται η δυνατότητα εναλλακτική επιλογής και παροχής της κατάλληλης ενέργειας ή συνδυασμού ενεργειών στους χρήστες.
Είναι βέβαιο ότι με την εισαγωγή άλλων πηγών ενέργειας η ενεργειακή οικονομία της Κύπρου θα ανακουφιστεί σημαντικά, αφού θα μειωθεί η εξάρτηση της από το πετρέλαιο και θα βελτιωθεί ο συντελεστής ελαστικότητας της πρωτογενούς ενέργειας.
Η Κύπρος διαθέτει αρκετό επιστημονικό προσωπικό και συμμετέχει σε αρκετά ερευνητικά προγράμματα, της Ευρωπαϊκής Ένωσης και σε συνεργασία με άλλους οργανισμούς μελετά και αναπτύσσει νέες τεχνολογίες για την παραγωγή ενέργειας.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
Το Ευρωπαϊκό Κόμμα, έχοντας υπόψη τα διεθνή δεδομένα και την ενεργειακή πολιτική της Ευρωπαϊκής Ένωσης έχει διαμορφώσει τις πιο κάτω θέσεις για την ενεργειακή πολιτική, που θα πρέπει να ακολουθήσει η Κύπρος:
1. Προώθηση των ανανεώσιμων πηγών ενέργειας και παράλληλη ενδυνάμωση του σχετικού ταμείου
2. Προώθηση των τεχνολογιών συμπαραγωγής και παράλληλη ενδυνάμωση του σχετικού ταμείου
3. Προώθηση μέτρων εξοικονόμησης ενέργειας,
θεσμοθέτηση αναγκαστικών κανονισμών, όσον αφορά την χρήση των διαφόρων υλικών κατασκευής οικοδομών και παράλληλη ενδυνάμωση του σχετικού ταμείου
4 . Προώθηση των τεχνολογιών διασπαρμένης παραγωγής και σχετική θεσμοθέτηση και ενθάρρυνση
5 . Αξιοποίηση της ηλιακής ενέργειας σε κτήρια (δημόσια κτήρια, δημοτικά κτήρια, ξενοδοχεία, κλπ.)
6 . Ενθάρρυνση νέων εταιρειών για εισδοχή στον τομέα των πετρελαιοειδών με παράλληλη διατήρηση ίδιου αριθμού πρατηρίων (σπάσιμο ολιγοπωλίου)
7 . Ενθάρρυνση της πλήρους φιλελευθεροποίησης του τομέα των πετρελαιοειδών
8 . Σοβαρή μελέτη των ενεργειών της Κυβέρνησης για την απόσυρση των αποθηκευτικών χώρων πετρελαιοειδών Δεκέλειας
9 . Κατάρτιση σχεδίου δράσης για τη δίκαιη κατανομή του φόρου κατανάλωσης στα πετρελαιοειδή (π.χ. μείωση του φόρου κατανάλωσης στο πετρέλαιο θέρμανσης που είναι είδος πρώτης ανάγκης, κλπ)
10. Σοβαρή μελέτη των ενεργειών της Κυβέρνησης για τη δημιουργία Ενεργειακού Κέντρου στο Βασιλικό.
Καταρτισμός σχεδίου δράσης (μακροπρόθεσμος σχεδιασμός) για απεξάρτηση από το πετρέλαιο και δημιουργία των κατάλληλων συνθηκών για μετάβαση στην οικονομία του υδρογόνου
11. Διορισμός σε σχετικές επιτροπές, ή συμβούλια ατόμων με ειδικές γνώσεις σε ενεργειακά θέματα
 (εγκατάλειψη του κομματικού θεσμού)
ΚΥΠΡΟΣ ΔΙΕΘΝΕΣ ΚΕΝΤΡΟ ΥΠΗΡΕΣΙΩΝ - ΠΥΛΗ ΤΗΣ ΕΥΡΩΠΗΣ
Η Κύπρος, ευρισκόμενη στη διασταύρωση των ηπείρων, Ευρώπης, Βόρειας Αφρικής και Ασίας, κατέχει μια από τις πιο σημαντικές θέσεις στην περιοχή της Μεσογείου.
Η Κύπρος είναι πλέον ένα ισότιμο και αξιόπιστο μέλος της Ε.Ε και από αυτή τη θέση μπορεί να διαδραματίσει έναν ουσιαστικό ρόλο στην ευρύτερη περιοχή τ ης Ανατολικής Μεσογείου και της Μείζονος Μέσης Ανατολής.
Η ένταξη της Κύπρου στην ευρωπαϊκή οικογένεια μπορεί να αποτελέσει τον προστατευτικό θώκο, που θα παρέχει στοιχειώδη ασφάλεια και θα απεγκλωβίσει το νησί από την κατάσταση ομηρίας, λόγω της γεωστρατηγικής του θέσης.
Η Κύπρος είναι πλέον έδαφος της ευρωπαϊκής Ένωσης, είναι η τελευταία πύλη της Ε.Ε προς την Μέση Ανατολή, την Αφρική και την Ανατολική Μεσόγειο.
Ως τέτοια μπορεί να απολαμβάνει της υποστήριξης, της βοήθειας και της συνδρομής, τόσο της Ε. Ε, όσο και κάθε κράτους -μέλους της ξεχωριστά.
Ταυτόχρονα η Κύπρος μπορεί να παίξει σημαντικό ρόλο στην προώθηση των πολιτικών και οικονομικών σχέσεων ΕΕ και Μεσογειακών χωρών, με μηχανισμούς προαγωγής πολιτικών, εταιρικών και άλλων σχέσεων,
καθώς και μηχανισμούς επίλυσης διαφορών.
Η επανατοποθέτηση της Κύπρου, ως σημαντικού διεθνούς επιχειρηματικού κέντρου, για προσέλκυση ξένων κεφαλαίων μπορεί να προσφέρει μια σοβαρή δυναμική στην ανάπτυξη της οικονομίας και τη γενικότερη προώθηση του τόπου μας στη διεθνή σκηνή.
ΚΥΠΡΙΑΚΗ ΠΡΑΓΜΑΤΙΚΟΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Η Κύπρος έχει σίγουρα τη δυνατότητα να ακολουθήσει το παράδειγμα άλλων χωρών, όπως η Ιρλανδία και τα Ενωμένα Αραβικά Εμιράτα, ώστε να καταστεί ένα σημαντικό διεθνές επιχειρηματικό κέντρο με όλα τα ευνοϊκά συνεπακόλουθα.
Παρ' όλη τη χαμηλή φορολογία και το ευνοϊκό καθεστώς Κυπριακής ιθύνουσας εταιρείας, η Κύπρος δεν έχει καταφέρει να προσελκύσει Ευρωπαϊκές πολυεθνικές εταιρείες, αυτό αποδεικνύει ότι υπάρχουν σοβαρά προβλήματα και δυσκολίες που αναστέλουν το ενδιαφέρον.
Ακόμα, ενώ στο Εθνικό Πρόγραμμα Δράσης της στρατηγικής της Λισσαβόνας επισημαίνεται η ανάγκη προώθησης της Κύπρου ως επιχειρηματικού κέντρου στην Ανατολική Μεσόγειο, εντούτοις ο στόχος αυτός δε φαίνεται ν αποτελεί προτεραιότητα πρώτης γραμμής για κανένα.
Την επιφυλακτικότητα των ξένων στρατηγικών επενδυτών να επενδύσουν στην Κύπρο, την ενισχύει το δυσμενές περιβάλλον που επικρατεί στις αρμόδιες υπηρεσίες του κράτους οι οποίες είναι υπεύθυνες για την εξυπηρέτηση τέτοιων επενδυτικών προθέσεων.
Μερικά από τα πιο καθοριστικά προβλήματα που υπάρχουν σήμερα και αναστέλλουν το επενδυτικό ενδιαφέρον για τη δημιουργία της αναγκαίας υποδομής για παροχή υπηρεσιών διεθνούς ενδιαφέροντος, είναι τα παρακάτω:
√ Δεν υπάρχει επαρκής συντονισμός μεταξύ των διαφορετικών τμημάτων που εμπλέκονται υπηρεσιακά στην εξυπηρέτηση επενδυτικών προθέσεων από το εξωτερικό.
√ Οι διαδικασίες για την έκδοση των αδειών εργασίας έχουν δυσκολέψει κατά πολύ και τείνουν να καταστήσουν την Κύπρο απαγορευμένη περιοχή για πολλές πολυεθνικές εταιρείες.
√ Τα τέλη χαρτοσήμου που απαιτούνται, καταλήγουν να είναι απόλυτα απαγορευτικά για κάθε μεγάλη πολυεθνική επένδυση, που μπορεί να σχεδιάζεται για την Κύπρο.
√ Δε δίνονται τα αναγκαία κίνητρα στους στρατηγικούς επενδυτές προκειμένου να επιλέξουν την Κύπρο ανάμεσα σε άλλες επιλογές που έχουν για να εδραιώσουν την επιχειρηματική τους δραστηριότητα στην Ανατολική Μεσόγειο, Μέση Ανατολή και Βόρειο Αφρική.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
1. Ανάληψη πρωτοβουλίας για προώθηση της απόφασης της διάσκεψης της Βαρκελώνης (1995) για δημιουργία μέχρι το 2010 ευρωμεσογειακής ζώνης ελευθέρων συναλλαγών, που θα καλύπτει μια αγορά 800 εκατ. Καταναλωτών από την ΕΕ και τις παράκτιες χώρες της Μεσογείου
2. Δημιουργία στην Κύπρο ευρωμεσογειακής γραμματείας για προώθηση των πολιτικών και οικονομικών σχέσεων ΕΕ και Μεσογειακών χωρών με μηχανισμούς επίλυσης διαφορών,
αλλά και μηχανισμούς προαγωγής πολιτκών, εταιρικών και άλλων σχέσεων
3. Παροχή κινήτρων και δημιουργία υποδομών για ανάπτυξη υπηρεσιών προς τις παράκτιες χώρες της Μεσογείου
4. Αναβάθμιση του Συντονιστικού Φορέα Υποδοχής και Εξυπηρέτησης Μεγάλων Επενδύσεων
Το ρόλο συντονιστικού οργάνου για μεγάλες επενδύσεις έχει το Υπουργείο Οικονομικών.
Η Κεντρική Τράπεζα είχε στελεχώσει ένα τμήμα εξυπηρέτησης με 18 άτομα.
Υπάρχει ανάγκη να αναβαθμιστεί ο Φορέας Υποδοχής και Εξυπηρέτησης Μεγάλων Επενδύσεων,
να ενισχυθεί από ειδικούς επιστήμονες, οι οποίοι θα μελετούν τι επικρατεί διεθνώς, τις εισηγήσεις των κρατικών υπηρεσιών
και τις απόψεις των ιδιωτικών επαγγελματικών συνδέσμων.
Ο φορέας αυτός θα συντονίζει όλα τα Κυβερνητικά Τμήματα που εμπλέκονται υπηρεσιακά και θα εξυπηρετεί κάθε ανάγκη των μεγάλων στρατηγικών επενδυτών, που ενδιαφέρονται να επενδύσουν στην Κύπρο
5. Απλούστευση της διαδικασίας έκδοσης αδειών Εργασίας Οι διαδικασίες για την έκδοση των αδειών εργασίας έχουν δυσκολέψει κατά πολύ και τείνουν να καταστήσουν την Κύπρο απαγορευμένη περιοχή για πολλές πολυεθνικές εταιρείες οι οποίες βλέπουν την Κύπρο ως μια καλή βάση για τη δραστηριοποίηση τους στη περιοχή της Μέσης Ανατολής.
 Οι διαδικασίες αυτές πρέπει να απλουστευθούν και να γίνουν ταχύτερες.
Ακόμη απαιτήσεις που περιορίζουν τους σχεδιασμούς των επενδυτών θα πρέπει να αλλάξουν προκειμένου οι προσεγγίσεις των εμπλεκομένων υπηρεσιών του κράτους να γίνουν πελατοκεντρικές
 και οι στρατηγικοί επενδυτές να τυγχάνουν στην Κύπρο πολύ καλύτερης μεταχείρισης στην Κύπρο από άλλα ανταγωνιστικά επιχειρηματικά κέντρα.
6. Αναπροσαρμογή των απαιτούμενων τελών χαρτοσήμου για μεγάλες επενδύσεις Σήμερα όλες οι εταιρείες που εδρεύουν στην Κύπρο πληρώνουν για κάθε επιβάρυνση Λ.Κ. 0,30 για κάθε Λ. Κ. 100,00 ή μέρος αυτών συν Λ.Κ. 10,00.
 Είναι αντιληπτό ότι σε μεγάλες δοσοληψίες και δανειοδοτήσεις που είναι σχεδόν ο κανόνας για τις ξένες πολυεθνικές εταιρείες, το πιο πάνω τέλος μπορεί να φθάσει σε απαγορευτικό ύψος των μερικών εκατομμυρίων λιρών.
Το υψηλό αυτό κόστος είναι ένας ανασταλτικός παράγοντας για μεγάλες επενδύσεις στην Κύπρο. Επιβάλλεται να διαμορφωθούν τέλη χαρτοσήμου με τέτοιο τρόπο, ώστε να είναι ανταγωνιστικά με τα τέλη άλλων ανταγωνιστικών επιχειρηματικών κέντρων και ελκυστικά στους ξένους στρατηγικούς επενδυτές
ΚΟΙΝΟΤΙΚΟΙ ΠΟΡΟΙ ΑΠΟΡΡΟΦΗΣΗ ΔΙΑΧΕΙΡΙΣΗ ΑΝΑΠΤΥΞΗ
Με την ένταξη στην ΕΕ, η Κύπρος μετέχει στα Διαρθρωτικά Ταμεία.
Είναι δεδομένη η ανάγκη η Κύπρος να συμμετέχει με τον πιο αποτελεσματικό τρόπο σε όλα τα Ευρωπαϊκά Προγράμματα Στήριξης και να αξιοποιήσει στον μέγιστο δυνατό βαθμό την Ευρωπαϊκή χρηματοδότηση και τους χρηματοδοτικούς πόρους.
Ο βασικός στόχος θα πρέπει να είναι η μεγιστοποίηση της απορρόφησης πόρων από την Κύπρο.
 Με δεδομένο ότι η Κύπρος δεν έχει εμπειρίες στους τομείς αυτούς, πρέπει να αντιμετωπιστεί το όλο θέμα με τον πιο αποτελεσματικό τρόπο και χωρίς χρονοτριβή.
ΚΥΠΡΙΑΚΗ ΠΡΑΓΜΑΤΙΚΌΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Μέχρι σήμερα η διαχείριση που γίνεται στα διάφορα προγράμματα, που έχουν ανακοινωθεί, απέδειξε ότι υπάρχουν πολλά προβλήματα (καθυστερήσεις στις αξιολογήσεις, στους ελέγχους και στις καταβολές των χορηγιών κλπ) τα οποία δεν θα παρουσιαζόντουσαν αν η διαχείριση όλων των προγραμμάτων γινόταν κεντρικά.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
Η θέση του Ευρωπαϊκού Κόμματος είναι να δημιουργηθεί ένας ανεξάρτητος Φορέας Διαχείρισης Ευρωπαϊκών Κονδυλίων και Προγραμμάτων ο οποίος να υπάγεται κατ' ευθείαν, είτε στον Πρόεδρο της Δημοκρατίας είτε στον Υπουργό Οικονομικών και ο οποίος θα λειτουργεί με κανονισμούς, που θα εγκριθούν από το Υπουργικό Συμβούλιο
 Με αυτόν τον τρόπο θα υπάρξει η ανάλογη διαφάνεια, χρηστή διοίκηση, δίκαιη μεταχείριση των πολιτών και αποτελεσματικότητα,
2. Τρόπος Λειτουργίας και Δομή του Φορέα
√ Ο Φορέας θα διοικείται από Συμβούλιο και Εκτελεστικό Πρόεδρο
√ Ο Φορέας θα συνεργάζεται με τα αρμόδια Υπουργεία και κυβερνητικά τμήματα, επαγγελματικές και άλλες οργανώσεις του ιδιωτικού τομέα και με ιδιώτες, ή εταιρίες
√ Ο Φορέας θα πρέπει να δικαιούται να συμβληθεί με ιδιώτες και κυβερνητικά τμήματα για συμμετοχή στην προετοιμασία προγραμμάτων.
Από αυτή τη δραστηριότητα ο Φορέας θα μπορεί να έχει οικονομικά οφέλη
√ Μέρος των δαπανών του Φορέα δύναται να καλυφθεί από τα ίδια τα Διαρθρωτικά Ταμεία της ΕΕ
3. Ο ρόλος του Φορέα
Η αναπροσαρμογή των προγραμμάτων ανάλογα με τις συνθήκες και ανάγκες της Κύπρου σε τακτά χρονικά διαστήματα
Η ετοιμασία και έγκριση των κριτηρίων επιλογής των αιτητών/projets. Που θα χρηματοδοτούνται από κάθε πρόγραμμα
Η τακτή αξιολόγηση της προόδου αναφορικά με την επίτευξη των στόχων του κάθε προγράμματος
Η έγκαιρη και ολοκληρωμένη πληροφόρηση των ενδιαφερομένων αναφορικά με την ύπαρξη προγραμμάτων ή κονδυλίων
Η ενημέρωση της εκτελεστικής εξουσίας αναφορικά με την όλη λειτουργιά της Ευρωπαϊκής χρηματοδότησης
Η εξυπηρέτηση των πολιτών από το Α μέχρι το Ω, ανεξάρτητα από το ποια άλλα κυβερνητικά τμήματα ή φορείς πιθανόν να εμπλέκονται ( 1-stop service point)
Η καθοδήγηση των πολιτών και κυβερνητικών τμημάτων για τις διαδικασίες αιτήσεων
Η εποπτεία για γρήγορη ανταπόκριση των αρμοδίων Υπουργείων και κυβερνητικών τμημάτων στα αιτήματα των πολιτών
Η υποβολή εισηγήσεων προς την ΕΕ για νέα προγράμματα
Η ενίσχυση των ιδιωτικών εταιριών συμβούλων, που θα βοηθούν με τεχνογνωσία τις επιχειρήσεις να ετοιμάζουν τις αιτήσεις τους για χορηγίες και θα βοηθούν έτσι στην όλη διαδικασία απορρόφησης κονδυλίων.
ΠΑΙΔΕΙΑ -ΕΚΠΑΙΔΕΥΤΙΚΟ ΣΥΣΤΗΜΑ -ΕΚΠΑΙΔΕΥΤΙΚΗ ΜΕΤΑΡΡΥΘΜΙΣΗ
Στόχος της Παιδείας είναι η διαμόρφωση και διάπλαση ενάρετων και νομιμοφρόνων πολιτών και η ανάπτυξη ενός Δημοκρατικού και ανθρώπινου κράτους μέσα από μια τεκμηριωμένη και ολοκληρωμένη εκπαιδευτική μεταρρύθμιση.
Η αιχμή της εκπαίδευσης μας θα πρέπει να είναι η αταλάντευτη προσήλωση της στα στοιχεία και στις αξίες της ελληνικής εθνικής μας ταυτότητας,
 πάντα μέσα σε πνεύμα σεβασμού προς το σύνοικο στοιχείο.
Στοιχεία και αξίες όπως η ελληνική γλώσσα, η ιστορία, ο πολιτισμός, η παράδοση, ο σεβασμός στον άνθρωπο, η ισότητα, η δικαιοσύνη, η δημοκρατία, θα πρέπει να εμβολιάζουν το περιεχόμενο της εκπαίδευσης.
ΚΥΠΡΙΑΚΗ ΠΡΑΓΜΑΤΙΚΌΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Το σύστημα που εφαρμόζεται σήμερα στην Κύπρο δεν είναι ανθρωποκεντρικό και δημοκρατικό με στόχο τη διαμόρφωση του πολίτη του αύριο, αλλά συγκεντρώνεται στην εξυπηρέτηση πρόσκαιρων συμφερόντων και αντιλήψεων.
Η κτηριακή υποδομή των σχολείων δεν πείθει για τους στόχους της παιδείας, ούτε δείχνει κανείς πραγματικό ενδιαφέρον για τη προστασία των σχολείων.
Η μάθηση δεν περιέχει καθόλου κίνητρα ανάπτυξης της πρωτοβουλίας των μαθητών. Ο ανταγωνισμός μεταξύ των μαθητών έχει σαν αποτέλεσμα τα απογευματινά «ιδιαίτερα μαθήματα», που απορροφούν σημαντικό χρόνο από τους νέους και αποτελούν σοβαρή οικονομική επιβάρυνση των γονιών.
Ο αδιάκριτος τρόπος διορισμού και αξιολόγησης των εκπαιδευτικών, χωρίς τη σωστή επιλογή ατόμων που πραγματικά να ενδιαφέρονται να ασκήσουν λειτούργημα αποτελεί την αχίλλειο πτέρνα του εκπαιδευτικού συστήματος.
Το πρόβλημα της βίας και της παραβατικής συμπεριφοράς των νέων τον τελευταίο καιρό έχει πάρει πολύ ανησυχητικές διαστάσεις, ένα πρόβλημα που έχει βαθιές ρίζες με ευθύνες προς όλες τις κατευθύνσεις .
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
Το Ευρωπαϊκό Κόμμα, έχοντας υπόψη τα διεθνή κοινωνικά και οικονομικά δεδομένα και τις αναμενόμενες απαιτήσεις από τους μελλοντικούς πολίτες, εισηγείται:
Μεταμόρφωση του σχολείου σε δημοκρατικό σχολείο της κοινωνίας και του πολίτη
Άμεση προώθηση της εκπαιδευτικής μεταρρύθμισης στη βάση των μελετών και αξιολογήσεων των ειδικών ερευνητών και του Υπουργείου Παιδείας
Δημόσια εκπαίδευση ως κοινωνικό και πολιτιστικό δικαίωμα για όλους
4 .  Εκπαιδευτικό σύστημα όπου οι εκπαιδευτικοί συμμετέχουν στη διαδικασία λήψης αποφάσεων
5. Σχολικό σύστημα όπου είναι σεβαστή η διαφορετικότητα και ο πλουραλισμός
6. Σχολικό σύστημα που καλλιεργεί δεξιότητες, ικανότητες, αξίες και πολιτικές αρετές.
7 . Ανθρωποκεντρικό σχολείο που επιδιώκει τη μόρφωση και όχι την κάλυψη των αναγκών της αγοράς
8. Αναμόρφωση του συστήματος διοίκησης και άσκησης εξουσίας και εποπτείας, το οποίο παραμένει αυστηρά συγκεντρωτικό, γραφειοκρατικό και ανελαστικό
9 . Αναμόρφωση της δομής του εκπαιδευτικού συστήματος από το Νηπιαγωγείο μέχρι το Πανεπιστήμιο
10. Ιδιαίτερη έμφαση στην αναμόρφωση της ανώτερης δευτεροβάθμιας εκπαίδευσης και του νέου τύπου του ενιαίου Λυκείου.
ΙΙ. Ενοποίηση της εννιάχρονης γενικής υποχρεωτικής εκπαίδευσης
12. Θεσμοθέτηση ολοήμερου Νηπιαγωγείου, Δημοτικού Σχολείου, Γυμνασίου και Λυκείου
13.  Καθιέρωση εθνικού απολυτηρίου και νέου συστήματος εισαγωγής στα Πανεπιστήμια
14.  Δημιουργία μεταλυκειακών κέντρων επαγγελματικής κατάρτισης
15. Ανανέωση του αναλυτικού προγράμματος και της παιδαγωγικής, διδακτικής διαδικασίας
16. Ενίσχυση της δημόσιας Ανώτατης εκπαίδευσης
17. Προώθηση των θετικών και τεχνολογικών κλάδων σπουδών.
 Η λειτουργία του ΤΕΠΑΚ θα πρέπει να βοηθήσει προς αυτή την κατεύθυνση
18. Προώθηση ειδικών προγραμμάτων σπουδών για τις μειονότητες
19. Συμμετοχή στη δημιουργία του ενιαίου Ευρωπαϊκού χώρου Ανώτατης εκπαίδευσης
20.  Θεσμοθέτηση προγράμματος υποτροφιών για διδακτορικές σπουδές στην Κύπρο ή στο εξωτερικό.
Λειτουργία του νέου θεσμικού πλαισίου υποτροφιών για φοιτητές Ανωτάτων εκπαιδευτικών ιδρυμάτων
21. Πλήρης λειτουργία του νέου θεσμού του Συμβουλίου Ανώτατης εκπαίδευσης
22. Αυξημένη αυτονομία στα ανώτατα ιδρύματα ως προς την διαχείριση των πόρων που τους διαθέτει η πολιτεία στα πλαίσια εφαρμογής των προνοιών του Νόμου για τη λειτουργία του Πανεπιστημίου
23.  Στήριξη της αυτονομίας και ακαδημαϊκή ελευθερίας των κρατικών πανεπιστημίων
24. Στήριξη της λειτουργίας των ιδιωτικών σχολών τριτοβάθμιας εκπαίδευσης
 και περαιτέρω στήριξη τους για μετεξέλιξη σε σχολές μη κερδοσκοπικού χαρακτήρα
25. Περιορισμό του μεγέθους των ιδιωτικών σχολών τριτοβάθμιας εκπαίδευσης, σε αριθμό φοιτητών, προσωπικό και υαλοτεχνική υποδομή
26.  Το Ακαδημαϊκό προσωπικό των ιδιωτικών σχολών τριτοβάθμιας εκπαίδευσης να είναι υψηλής στάθμης
 και να του παρέχεται η ευκαιρία ποιοτικής επιστημονικής έρευνας
27. Ανεξάρτητη αρχή αξιολόγησης και πιστοποίησης της ποιότητος των ιδιωτικών σχολών τριτοβάθμιας εκπαίδευσης
28 . Μόρφωση και συνεχής επιμόρφωση των εκπαιδευτικών όλων των βαθμίδων
29. Προώθηση της έρευνας, της τεχνολογίας και της βιοματικής μάθησης στην εκπαίδευση
30. Προώθηση ετήσιας αξιολόγησης των σχολικών μονάδων, του εκπαιδευτικού έργου και νέου συστήματος αξιολόγησης των εκπαιδευτικού προσωπικού, με στόχο τον εντοπισμό αδυναμιών και άμεσης αντιμετώπισης τέτοιων φαινομένων
31. Με βάση την προώθηση έρευνας-αξιολόγησης του συστήματος, καθιέρωση θέσεων προαγωγής για ερευνητές.
 Επικέντρωση στο οργανόγραμμα που απαιτεί το κάθε σχολείο ξεχωριστά
32. Καλύτερη αξιοποίηση των εκπαιδευτικών που έχουν εξειδικευμένες γνώσεις σε θέματα εκπαίδευσης
33. Επαναξιολόγηση του συστήματος διορισμού και προαγωγής των εκπαιδευτικών
34. Αξιοποίηση και ευθυγράμμιση προσφερομένων προγραμμάτων σπουδών και ερευνητικών δραστηριοτήτων των κρατικών ιδρυμάτων ανώτατης εκπαίδευσης (π. χ. Πανεπιστήμιο Κύπρου, ΤΕ.ΠΑ. Κ) , με τις εθνικές πολιτικές κατευθύνσεις σε κοινωνικά και οικονομικά θέματα
35. Προώθηση της δια βίου εκπαίδευσης μέσω καθιέρωσης κινήτρων.
Η ένταξη μας στην Ευρώπη απαιτεί ουσιαστική αλλαγή νοοτροπίας στην αντίληψη των προβλημάτων της σημερινής εποχής και η συνεχής εκπαίδευση των πολιτών στα διάφορα θέματα είναι απαραίτητη
36.  Πλήρης αναθεώρηση της διδασκαλίας του μαθήματος της αγωγής του πολίτη προς τους μαθητές όλων των βαθμίδων της εκπαίδευσης.
 Στοχοθέτηση στα θέματα βίας, στα θέματα ασφάλειας,
 στα θέματα περιβάλλοντος και υγείας,
 στα θέματα κοινωνικής αλληλεγγύης,
νέας ορθής προσέγγισης ξένων, ιδιαίτερα οικονομικών μεταναστών στη πατρίδα μας
37.  Επικέντρωση στο σημαντικό θέμα της νεανικής παραβατικότητας στα σχολεία αλλά και εκτός σχολείου, ιδιαίτερα στα γήπεδα ποδοσφαίρου.
Συμμετοχή όλων των ενδιαφερομένων μερών και ιδιαίτερα κοινωνιολόγων και ψυχολόγων
38. Αποκλεισμός των κομματικών νεολαιών από δραστηριότητες εντός των εκπαιδευτικών μονάδων
39. Ενίσχυση και επέκταση του θεσμού του ολοήμερου σχολείου
 και προσπάθεια πλήρους κατάργησης των απογευματινών φροντιστηριακών μαθημάτων για απελευθέρωση του νέου με στόχο την ανάπτυξη προσωπικών επιδεξιοτήτων
40. Αναβάθμιση -επανάκτηση σεβασμού προς τη Δημόσια Εκπαίδευση μέσα από την αναβάθμιση κτηριακής υποδομής και αρχιτεκτονικού χαρακτήρα του δημόσιου σχολείου.
Ασφάλιση δημόσιων σχολείων και μαθητικού περιβάλλοντος
41. Ενίσχυση της λειτουργίας και πλήρης αυτονόμηση της λειτουργίας των Ανώτατων εκπαιδευτικών ιδρυμάτων στα πλαίσια της εφαρμογής των νόμων, που διέπουν την λειτουργία τους.
 Ενίσχυση των προϋπολογισμών τους και προώθηση θεσμών αυτοχρηματοδότησης
42.  Κτιριακή επάρκεια των χώρων λειτουργίας των Ανώτατων εκπαιδευτικών ιδρυμάτων και των εστιών διαμονής των φοιτητών
43.  Προώθηση και στήριξη της πολιτείας της προσπάθειας δημιουργίας και λειτουργίας Ιδιωτικών Πανεπιστημίων
44. Διατήρηση της ετήσιας φοιτητικής χορηγίας ως μέσο στήριξης των φοιτητών, των σπουδαστών και των οικογενειών τους
45. Ενίσχυση της ειδικής εκπαίδευσης για παιδιά με ειδικές ανάγκες και προβλήματα.
Άμεση επανεκτίμηση των αποτελεσμάτων της εφαρμογής της σχετικής νομοθεσίας.
 Πρόσληψη μεγαλύτερου αριθμού ειδικών εκπαιδευτικών και επέκταση του θεσμού στην Γυμνασιακή και Λυκειακή Εκπαίδευση
46. Επανεκτίμηση του θεσμικού πλαισίου αναγνώρισης και αξιολόγησης των τίτλων σπουδών μέσω του ΚΥΣΑΤΣ και εντός των πλαισίων της Ευρωπαϊκής πρακτικής
47. Αύξηση των προϋπολογισμών στην Παιδεία για ανάπτυξη,
επένδυση στον ερευνητικό τομέα,
για αντιμετώπιση λειτουργικών αναγκών και υποδομής με τη καθιέρωση του ολοήμερου σχολείου
48.  Ενημέρωση και ένταξη περισσότερων σχολικών μονάδων σε Ευρωπαϊκά Προγράμματα διακρατικής εκπαιδευτικής συνεργασίας (πχ Comenius κλπ) για μεταφορά τεχνογνωσίας και καλών εκπαιδευτικών πρακτικών από χώρες της ΕΕ
ΠΡΟΣΦΥΓΙΚΗ ΠΟΛΙΤΙΚΗ -ΚΟΙΝΩΝΙΚΗ ΣΤΗΡΙΞΗ -ΚΟΙΝΩΝΙΚΗ ΠΡΟΝΟΙΑ
Ο Γολγοθάς του προσφυγικού κόσμου, των εγκλωβισμένων, των συγγενών των αγνοουμένων και παθόντων, θα τερματιστεί μόνο με την οριστική διευθέτηση υπό την Ευρωπαϊκή Λύση,
που θα τερματίζει την κατοχή,
θα εξασφαλίζει την ασφαλή επιστροφή όλων των προσφύγων στις εστίες και περιουσίες τους,
θα διασφαλίζει καθεστώς ελευθερίας για τους εγκλωβισμένους μας
και θα εγγυάται τη διακρίβωση της τύχης ενός εκάστου των αγνοουμένων μας.
ΚΥΠΡΙΑΚΗ ΠΡΑΓΜΑΤΙΚΌΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
I) Προσφυγική Πολιτική
Η προσφυγική πολιτική που ακολούθησαν όλες οι κυβερνήσεις δεν ήταν ικανή να επιλύσει τα σοβαρά προβλήματα του προσφυγικού κόσμου.
Το ΕΥΡΩΠΑΪΚΟ ΚΟΜΜΑ έχει ως κέντρο βάρους της πολιτικής του την επίλυση των χρόνιων προβλημάτων που συσσώρευσε η Τουρκική εισβολή στους πρόσφυγες
 και την αποκατάσταση των δικαιωμάτων τους, μέσα από μια δίκαιη μελλοντική λύση.
Μια σημαντική προσπάθεια για την ενίσχυση των προσφύγων συμπατριωτών μας, θεωρήθηκε η δημιουργία του Φορέα Ισότιμης Κατανομής των βαρών.
Ο βασικός σκοπός του φορέα ήταν να αναλαμβάνει ενέργειες για την πραγματοποίηση της ίσης κατανομής των βαρών, που προέκυψαν από την εισβολή , μεταξύ όλων των πολιτών της Δημοκρατίας,
 καθώς και η αποκατάσταση της προπολεμικής φερεγγυότητας των προσφύγων.
Ο Φορέας μέχρι σήμερα δεν έχει ανταποκριθεί στο σκοπό του παρά την ύπαρξη καθοδηγητικής μελέτης προς αυτή την κατεύθυνση.
Οι πρόσφυγες αφέθηκαν σχεδόν μόνοι τους να αντιμετωπίσουν τα προβλήματα που συσσώρευσε σε αυτούς η Τουρκική εισβολή.
Θετικό στοιχείο στη λειτουργία του Φορέα είναι βασικά η δανειοδότηση μεγάλου αριθμού προσφύγων για τις σπουδαστικές και στεγαστικές τους ανάγκες.
Η περαιτέρω τιτλοποίηση των προσφυγικών κατοικιών αποτελεί για μας στοιχειώδες μέτρο απόδοσης δικαιοσύνης προς τους πρόσφυγες στα πλαίσια της εξασφάλισης άνετης διαβίωσης και ενίσχυσης της φερεγγυότητας τους.
Σχετικά με τη προσφυγική ιδιότητα, θεωρούμε ότι η παράλειψη συμπερίληψης στους πρόσφυγες, των παιδιών από μητέρα πρόσφυγα (εκ μητρογονίας) συνιστά άνιση και άδικη μεταχείριση των παιδιών αυτών.
Λαμβανομένου υπ' όψιν του γεγονότος ότι μόνο με κυβερνητική πρόταση μπορεί να τροποποιηθεί ο σχετικός Νόμος δηλώνουμε ότι σε τέτοια περίπτωση θα στηρίξουμε οποιαδήποτε κυβερνητική πρόταση προς την κατεύθυνση άρσης αυτής της ανισότητας και αδικίας.
Από το 1994 και μετά έχει εγκαταλειφθεί η πολιτική ανέγερσης νέων οικισμών στέγασης των προσφύγων.
Η συνέπειες αυτής της πολιτικής είναι ήδη τραγικές. Ενώ έχουν ήδη εγκριθεί χιλιάδες προσφυγικές οικογένειες για παροχή κατοικίας δεν υπάρχει ορατή πιθανότητα ικανοποίησης τους, λόγω της έλλειψης διαθέσιμων κατοικιών.
ΙΙ) Αγνοούμενοι και Εγκλωβισμένοι
Οι τελευταίες εξελίξεις στο θέμα της ταυτοποίησης των σκελετικών ευρημάτων των αγνοουμένων μας, συνιστούν θετικό βήμα εάν και εφόσον η Τουρκική πλευρά συνεχίσει να συνεργάζεται προς την κατεύθυνση αυτή με θετική βούληση.
 Για την εξαγωγή αποτελεσμάτων με ασφάλεια είναι επιτακτική ανάγκη να προχωρήσει ανεξαρτήτως κόστους, η δημιουργία του απαιτούμενου εργαστηρίου για την ταυτοποίηση των λειψάνων.
Ανεξάρτητα από αυτές τις εξελίξεις η δική μας πλευρά πρέπει να επιμείνει στην αποτελεσματική διερεύνηση της τύχης ενός εκάστου των αγνοουμένων μας και στη διαλεύκανση των συνθηκών εξαφάνισης ή θανάτου του.
Μετά από το άνοιγμα των οδοφραγμάτων μπορεί η διακίνηση των εγκλωβισμένων συμπατριωτών μας να έχει γίνει πιο εύκολη, όμως η συνέχιση της παρουσίας τους στους τόπους τους, που επιβάλλεται για πραγματικούς και εθνικούς λόγους, εξακολουθεί να είναι το ίδιο δύσκολη όπως και πριν.
ΙΙI) Κοινωνική στήριξη και πολιτική
Η κοινωνική πολιτική ταυτίζεται με το σύνολο και την ποιότητα των κοινωνικών υπηρεσιών (παιδείας, υγείας, κοινωνικής μέριμνας και ασφάλισης)
αλλά και των υποδομών που δημιουργούν ένα πλαίσιο σιγουριάς και ασφάλειας, μέσα στο οποίο ο κάθε πολίτης μπορεί να δημιουργήσει και να προοδεύσει.
Για το ΕΥΡΩΠΑϊΚΟ ΚΟΜΜΑ, κοινωνική πολιτική είναι η ομπρέλα προστασίας ενός αποτελεσματικού κράτους πρόνοιας, που ενδιαφέρεται πραγματικά για τον πολίτη.
 Είναι η πολιτική που εξασφαλίζει στον καθένα ίσες ευκαιρίες,
υψηλού επιπέδου υπηρεσίες στην υγεία, την παιδεία και την πρόνοια,
αξιοπρεπείς συντάξεις για να μην υπάρχει άγχος για το αύριο.
Η κοινωνική πολιτική δημιουργεί το περιβάλλον μέσα στο οποίο ο κάθε πολίτης μπορεί να προχωρήσει δημιουργικά, να κάνει πράξη τους στόχους του και να προσφέρει στον εαυτό του και στο κοινωνικό σύνολο.
IV) Κοινωνική πρόνοια
Στην Κύπρο δυστυχώς οι παροχές πρόνοιας δεν είναι του επιπέδου που αρμόζει σε ένα σύγχρονο ευρωπαϊκό κράτος.
Με αυτή τη διαπίστωση δηλώνουμε ότι θα εργαστούμε για να εξασφαλίσουμε όλα τα ωφελήματα, για να καλυφθούν οι ανάγκες των πολιτών που υστερούν.
 Στόχος η εξασφάλιση ενός απόλυτα αξιοπρεπούς και αποδεκτού επιπέδου διαβίωσης για όλους τους πολίτες που έχουν ανάγκη την κοινωνική πρόνοια (συνταξιούχους, άτομα με ειδικές ανάγκες, μονογονικές οικογένειες κλπ).
Το ΕΥΡΩΠΑϊΚΟ ΚΟΜΜΑ επικροτεί και υποστηρίζει την απρόσκοπτη και ισότιμη συμμετοχή των ατόμων που έχουν ανάγκη την κοινωνική πρόνοια ειδικά των ατόμων με ειδικές ανάγκες, τόσο στα κοινωνικά δρώμενα, όσο και στην αγορά εργασίας.
Το φαινόμενο της απομόνωσης των ατόμων αυτών, είτε λόγω των ανυπέρβλητων εμποδίων, είτε λόγω της κοινωνικής προκατάληψης, είναι κάτι που δεν μας τιμά, ούτε ως άτομα, ούτε ως κοινωνία ευρύτερα.
 Η απρόσκοπτη συμμετοχή τους στα κοινωνικά δρώμενα αποτελεί δείγμα πολιτισμού και σεβασμού στις ανθρώπινες ιδιαιτερότητες.
Η Κύπρος υποφέρει από την υπογεννητικότητα πράγμα που επηρεάζει το μέγεθος, την οικονομία και την παραγωγικότητα. Γι' αυτό πρέπει να σταματήσει η κάθε κυβέρνηση να αντιμετωπίζει τους πολύτεκνους σαν επαίτες και να τους βοηθήσει αποτελεσματικά για να ενισχυθεί μια για πάντα η προσπάθεια αύξησης του πληθυσμού.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
I) Προτάσεις για την Προσφυγική Πολιτική
1. Εισαγωγή πραγματικής πολιτικής για την αποκατάσταση των προσφύγων στη βάση της κατεχόμενης περιουσίας ενός εκάστου και την παροχή αποζημιώσεων για την απώλεια της χρήσης των περιουσιών τους από το 1974 μέχρι σήμερα
2 . Αύξηση του προϋπολογισμού λειτουργίας του Φορέα Ισότιμης Κατανομής Βαρών με την παροχή μεγαλύτερων ποσών εκ μέρους του κράτους
3 . Ενίσχυση των υφισταμένων σχεδίων δανειοδότησης του Φορέα Ισότιμης Κατανομής Βαρών και η επεξεργασία νέων
4. Εισαγωγή νέων διαδικασιών δανειοδότησης όπως τη χρηματοδότηση της διαφοράς των επιτοκίων για δάνεια τα οποία λαμβάνουν οι πρόσφυγες από άλλα δανειοδοτικά ιδρύματα εκτός Φορέα
5 . Μείωση του χρόνου εξέτασης και έγκρισης των Αιτήσεων εκ μέρους του Διοικητικού Συμβουλίου του Φορέα
6. Άμεση τιτλοποίηση των προσφυγικών κατοικιών εκεί και όπου δεν υπάρχει νομικό ή άλλο πραγματικό κώλυμα
7 . Επιτάχυνση των σχεδίων αναδόμησης όλων των κυβερνητικών συνοικισμών
8. Επίσπευση του διαχωρισμού νέων οικοπέδων για στέγαση νεαρών ζευγαριών προσφύγων
9. Αύξηση του ποσού βοήθειας για επιδιόρθωση I συντήρηση των κατοικιών που έχουν κτιστεί σε συνοικισμούς αυτοστέγασης από ΛΚ 5000 σε ΛΚ 10000
και επέκταση του σχεδίου σε δικαιούχους που έκτισαν τα σπίτια τους μέχρι το 1990
10. Πλήρη αποκατάσταση και συντήρηση των Τουρκοκυπριακών κατοικιών στις οποίες διαμένουν πρόσφυγες
11. Αύξηση της οικονομικής βοήθειας που δίδεται σε πρόσφυγες, που διαμένουν σε κυβερνητικούς συνοικισμούς για δημιουργία νέας στέγης με αγορά διαμερίσματος / κατοικίας ή αυτοστέγαση τους σε ιδιόκτητο σπίτι
12. Αύξηση των χορηγιών που δίδονται για σκοπούς αυτοστέγασης σε κυβερνητικό οικόπεδο ή σε ιδιόκτητο οικόπεδο ή αγορά διαμερίσματος / κατοικίας
13. Αύξηση των εισοδηματικών κριτηρίων για σκοπούς στέγασης σε κυβερνητικούς συνοικισμούς ή την αυτοστέγαση σε κυβερνητικό οικόπεδο
ΙΙ) Προτάσεις για τους Αγνοούμενους και εγκλωβισμένους
Δημιουργία του απαιτούμενου εργαστηρίου για την ταυτοποίηση των λειψάνων
Παροχή κινήτρων και επιδομάτων για να ενισχυθεί και να εξασφαλιστεί παραμονή των εγκλωβισμένων μας στους τόπους τους.
Παραχώρηση επιπρόσθετης στεγαστικής βοήθειας για επιδιόρθωση των κατοικιών τους και ειδικότερα στις περιπτώσεις όπου υπάρχουν παιδιά εγκλωβισμένων.
Ενίσχυση και στήριξη της λειτουργίας του Γυμνασίου Ριζοκαρπάσου και συνέχιση της πίεσης πάνω στις κατοχικές αρχές για την απρόσκοπτη λειτουργία του
Εξασφάλιση συνθηκών εμπορίας των προϊόντων των εγκλωβισμένων στα πλαίσια που επιβάλλουν οι υγειονομικοί κανονισμοί και το συμφέρον των εγκλωβισμένων
Βελτίωση των συνθηκών μετάβασης στα Μαρωνίτικα χωριά μας
Προτάσεις για την Κοινωνική στήριξη και πολιτική
1.  Ενίσχυση των προγραμμάτων κοινωνικής μέριμνας και κοινωνικής προστασίας όλων των πραγματικά κοινωνικά αδύνατων πολιτών. Στόχος η σωστά στοχευμένη κοινωνική στήριξη
2. Ανέγερση νέων χαμηλού κόστους κατοικιών με την παραχώρηση κυβερνητικής γης στον Οργανισμό Ανάπτυξης Γης για στέγαση προσφύγων και άλλων φτωχών οικογενειών, με τη μορφή της μακροχρόνιας ενοικιαγοράς
3.  Μελέτη διαζευτικών τρόπων χρηματοδότησης για απόκτηση στέγης με ενοποίηση των στεγαστικών προγραμμάτων, ώστε να μειωθεί το διοικητικό τους κόστος και να αυξηθεί η αποτελεσματικότητά τους
4. Ενίσχυση της βοήθειας που δίνεται σε πολύτεκνες οικογένειες
 και σε οικογένειες με μέλη με ειδικές ανάγκες
5. Φορολογικές ελαφρύνσεις,
επέκταση δικαιώματος του Επιδόματος Πολύτεκνης Μάνας,
 αφορολόγητο αυτοκίνητο,
αύξηση επιδόματος τέκνου,
τραπεζικές διευκολύνσεις,
μελέτη και εφαρμογή ολοκληρωμένου στεγαστικού σχεδίου,
περισσότερη βοήθεια στα παιδιά των πολυτέκνων είναι ορισμένα μέτρα προς την ορθήπορεία για ενίσχυση των πολυτέκνων
6.  Δημιουργία Ιδρύματος δημογραφικής ανάπτυξης.
 Οι πολύτεκνες και τρίτεκνες οικογένειες, καθώς και οι μονογονικές δεν πρέπει να αντιμετωπίζονται σαν αιτητές από το κράτος, αλλά θα πρέπει να προστατευτούν με συγκεκριμένο σφαιρικό και μακροπρόθεσμο σχεδιασμό
7. Κίνητρα για εξωσωματική γονιμοποίηση (με αύξηση στη χορηγία τουλάχιστον στις ΛΚ 2,000) μαζί με την παροχή διευκολύνσεων στα άπορα και πολύτεκνα νεαρά ζευγάρια για φύλαξη των παιδιών τους σε σύγχρονους βρεφοκομικούς σταθμούς του κράτους
8.  Δημιουργία φορέα ξένων εργατών, ώστε να αντιμετωπιστεί πολυδιάστατο το σύστημα που ταπεινώνει ανθρώπους,
 ταλαιπωρεί επιχειρηματίες,
εξευτελίζει πρόσωπα,
αφαιρεί θέσεις εργασίας,
 δημιουργεί παράνομους
και εκκολάπτει καιροσκόπους
9.  Προώθηση της ίσης κατανομής βαρών μεταξύ διαζευγμένων γονέων
10.  Δωρεάν παροχές (εισιτήρια θεάτρου, διακοπές κλπ) σε πολύτεκνες οικογένειες
και σε άτομα με πολύ χαμηλά εισοδήματα (άνεργους, συνταξιούχους κλπ)
11. Αντιμετώπιση της ανεργίας, που είναι το πιο σοβαρό κοινωνικό πρόβλημα το οποίο δε φαίνεται σήμερα στις πραγματικές του διαστάσεις
12.  Άμεση ενσωμάτωση της Οδηγίας 2000/78 της Ε.Ε περί ίσης μεταχείρισης στην απασχόληση
IV) Προτάσεις για κοινωνική πρόνοια
1. Σύσταση ομάδας στην οποία να συμπεριλαμβάνονται και άτομα με αναπηρίες, με σκοπό τη διεξαγωγή μελέτης για όλα τα παλαιά δημόσια κτήρια, και την άμεση τροποποίηση τους ώστε να καταστούν προσβάσημα και για άτομα με δυσκολία στην βάδιση και απ' όσους χρησιμοποιούν τροχοκαθίσματα.
Επιπλέον να ασκείται καλύτερος έλεγχος στα καινούργια κτήρια και να μην παραχωρείται άδεια οικοδομής σε αυτά που δεν πληρούν τους διεθνείς κανόνες προσβασιμότητας
2 . Ενίσχυση των κινήτρων για εργοδότηση ατόμων με ειδικές ανάγκες, τόσο στον δημόσιο, όσο και στον ιδιωτικό τομέα
Περαιτέρω στελέχωση της Υπηρεσίας Μέριμνας Αναπήρων σε ανθρώπινο δυναμικό,
καθώς επίσης και την περαιτέρω οικονομική στήριξη στην υπηρεσία, ενισχύοντας τα προγράμματα και τις παροχές προς τα άτομα με ειδικές ανάγκες
Παροχή στα άτομα με ειδικές ανάγκες δωρεάν ιατροφαρμακευτικής περίθαλψης, καθώς επίσης και όλα τα απαραίτητα τεχνικά βοηθήματα, που θα διευκολύνουν τη διαβίωση τους
Επιβολή αυστηρότερων ποινών για στάθμευση σε πεζοδρόμια, ράμπες, καθώς επίσης και σε περιπτώσεις στάθμευσης από μη δικαιούχους στο ειδικό χώρο για αναπήρους
Άμεση διαρρύθμιση όλων των σχολείων, ώστε να καταστούν προσβάσιμα για άτομα με ειδικές ανάγκες.
Επιπλέον τα σχολεία να ενισχυθούν με ειδικούς παιδαγωγούς, ειδικούς γυμναστές και ψυχολόγους, ενθαρρύνοντας την πλήρη και ισότιμη ένταξη των ατόμων αυτών στην δημόσια εκπαίδευση
Αποϊδρυματοποίηση της φροντίδας των ηλικιωμένων και των ατόμων που δεν μπορούν να μετακινηθούν με ενίσχυση του θεσμού της κατ' οίκον φροντίδας
Δημιουργία κέντρων απασχόλησης και προγραμμάτων ψυχαγωγίας και δημιουργικής αξιοποίησης του ελεύθερου χρόνου για ηλικιωμένα άτομα
ΥΓΕΙΑ -ΠΕΡΙΘΑΛΨΗ -IAΤΡΙΚΗ ΦΡΟΝΤΙΔΑ
Από το πέρας του Δευτέρου Παγκοσμίου Πολέμου είχε αναγνωριστεί πως ο κυριότερος πυλώνας άσκησης κοινωνικής πολιτικής ενός Κράτους είναι εκείνος της υγείας.
Η ανάγκη αυτή γίνεται πιο επιτακτική στον 21° αιώνα όπου το κοινωνικό Κράτος είναι πλέον κατάκτηση των περισσοτέρων λαών.
Η υγεία, η περίθαλψη και η φροντίδα είναι κοινωνικά αγαθά που δικαιούται ο κάθε πολίτης της Κυπριακής Δημοκρατίας.
Το ΕΥΡΩΠΑΙΚΟ ΚΟΜΜΑ δίνει έμφαση στην παροχή ίσων ευκαιριών ιατροφαρμακευτικής περίθαλψης σε όλους τους πολίτες ανεξάρτητα κοινονικο-οικονομικής θέσης, από γιατρό η νοσηλευτικό ίδρυμα της επιλογής τους.
ΚΥΠΡΙΑΚΗ ΠΡΑΓΜΑTIKOTHTA ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Το υφιστάμενο Σύστημα Υγείας της Κυπριακής Δημοκρατίας είναι προ πολλού ξεπερασμένο με απαρχαιωμένες δομές, υποδομές και οργάνωση.
Η ανάγκη για την άμεσή του αναδιοργάνωση γίνεται πιο επιτακτική αν ληφθεί υπόψη πως η Κύπρος είναι η μοναδική χώρα στην Ευρώπη χωρίς Ενιαίο Σύστημα Υγείας.
Παρά τις διαπιστώσεις για τις ελλείψεις και τα κενά στην υγεία, εντούτοις παρατηρείται μια αδικαιολόγητη κωλυσιεργία και απόλυτη απροθυμία όσον αφορά στην λήψη αποφάσεων για την ήδη καθυστερημένη αναδιοργάνωση του απαρχαιωμένου Συστήματος Υγείας.
Η εσπευσμένη ψήφιση του περί ΓΕΣΥ νόμου του 2001 που έγινε χωρίς την αναγκαία προεργασία είχε ως αποτέλεσμα ο νόμος να πάσχει σε πολλά σημεία και σε πολλά επίπεδα.
Σε αντίθεση με την κατάσταση στο κυπριακό Σύστημα Υγείας, το ιατρικό δυναμικό της Κύπρου, τόσο στο δημόσιο, όσο και στον ιδιωτικό τομέα, μπορεί να χαρακτηριστεί λαμπρό.
Στην Κύπρο υπάρχουν αξιόλογοι επιστήμονες γιατροί, που μπορούν να εξασφαλίσουν την παροχή εξειδικευμένων και πολύ ψηλής ποιότητας υπηρεσιών σύγχρονης ιατρικής, αρκεί να υπάρξει, προγραμματισμός, όραμα και σωστή οργάνωση των διαθέσιμων δημόσιων και ιδιωτικών πόρων και υποδομών.
Η χρήση της ιατρικής τεχνολογίας, η αναδιοργάνωση των υπηρεσιών υγείας στον δημόσιο και ιδιωτικό τομέα και η δημιουργία σύγχρονων ιατρικών υποδομών, μπορούν να καταστήσουν την Κύπρο περιφερειακό ιατρικό κέντρο παροχής ιατρικών υπηρεσιών υψηλής ποιότητας και προστιθέμενης αξίας.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
1. Εξασφάλιση πολιτικής και κοινωνικής συναίνεσης για το ΓΕΣΥ, το οποίο θα έχει τις ακόλουθες θεμελιώδεις αρχές:
√ Το Σύστημα Υγείας θα είναι καθολικό και υποχρεωτικό
√ Οι πόροι, το ανθρώπινο δυναμικό και ο τεχνικός εξοπλισμός να χρησιμοποιούνται ορθολογιστικά για να παράγεται το καλύτερο δυνατό αποτέλεσμα
√ Το Σύστημα θα εξασφαλίζει την ισότητα στην πρόσβαση όλων των πολιτών στις διάφορες υπηρεσίες
√ Θα κατοχυρωθεί για τον πολίτη η ελεύθερη επιλογή γιατρού ή νοσηλευτικού ιδρύματος
√ Η οικονομική διαχείριση του Συστήματος πρέπει να γίνεται με διαφάνεια, ο έλεγχος πρέπει να είναι συνεχής και ανεξάρτητος από την εκάστοτε Κυβέρνηση
Η πρωτοβάθμια περίθαλψη να διοχετευτεί εξίσου στον κρατικό και τον ιδιωτικό τομέα προκειμένου να τερματιστεί η ασφυκτική υπερφόρτωση των κρατικών νοσηλευτηρίων
Η πρωτοβάθμια φροντίδα πρέπει να στηριχθεί πάνω στο σύστημα του Οικογενειακού γιατρού, αλλάζοντας το σύστημα παραπομπών
Τα κρατικά νοσηλευτήρια θα πρέπει να αυτονομηθούν και να αφεθούν να αναπτύξουν σύγχρονες ιατρικές υπηρεσίες τριτοβάθμιας περίθαλψης, προκειμένου να εξυπηρετούνται, τόσο οι Κύπριοι ασθενείς, όσο και ασθενείς από το εξωτερικό
Εντατικοποίηση της διαφώτισης για δωρεάν οργάνων, ώστε να αυξηθούν οι δυνατότητες μεταμοσχεύσεων σε Κύπριους ή ξένους ασθενείς
Ενίσχυση των κέντρων τριτοβάθμιας φροντίδας (Ινστιτούτο Γενετικής, Ογκολογικό Κέντρο κλπ) για παροχή εξειδικευμένων υπηρεσιών στους πολίτες και το κράτος και για ανάπτυξη έρευνας για πρόληψη και θεραπεία γενετικών παθήσεων
Εισαγωγή στους μηχανισμούς του Συστήματος Υγείας του θεσμού του Ποιοτικού Ελέγχου Ιατρικών Υπηρεσιών (Medical Audit) για έλεγχο και διασφάλιση της προσφοράς στους πολίτες ποιοτικού επιπέδου ιατρικής φροντίδας
Αναβάθμιση της Υπηρεσίας Ασθενοφόρων (στόλος, επικοινωνίες κλπ) για την εξασφάλιση έγκαιρης φροντίδας σε κάθε επείγον περιστατικό
Εφαρμογή ενός ενιαίου σύγχρονου Πληροφοριακού Συστήματος Υγείας, που θα εισάγει στη διαχείριση του Συστήματος Υγείας σύγχρονα εργαλεία τεχνολογίας, που θα αναβαθμίσουν τις παρεχόμενες υπηρεσίες
Συστηματική και συνεχής επιμόρφωση και κατάρτιση όλου του προσωπικού του Συστήματος Υγείας πάνω στις εξελίξεις στον ιατρικό κλάδο
Αναδιοργάνωση του Υπουργείου Υγείας, ούτως ώστε να μπορέσει να εκπληρώσει την αποστολή του ως ρυθμιστής των παρεχομένων υπηρεσιών υγείας
Ενίσχυση του υποβαθμισμένου και πενιχρά χρηματοδοτούμενου τομέα της πρόληψης
ΠΟΛΙΤΙΣΜΟΣ -ΠΟΛΙΤΙΣΤΙΚΗ ΚΛΗΡΟΝΟΜΙΑ -ΑΝΑΠΤΥΞΗ -ΔΗΜΙΟΥΡΓΙΑ
Έμπρακτα η είσοδος μας στην Ε. Ε και η υιοθέτηση της πολυπολιτισμικής αντίληψης επιβάλλουν την διατήρηση της εθνικής μας κληρονομιάς ενώ κατευθύνουν από την άλλη την ποιοτική εξισορρόπηση για κοινή Ευρωπαϊκή πολιτιστική φυσιογνωμία.
Στο Ευρωπαϊκό Κόμμα ο πολιτισμός είναι το αναγκαίο όχημα για γνώση και αρετή, είναι η γέφυρα που ενώνει διαφορετικές αντιλήψεις και δοξασίες.
 Ο πολιτισμός είναι στοιχείο μέτρησης για την ποιότητα ενός λαού.
Από την φύση του ο πολιτισμός παραμένει ακέραιος από περιορισμούς, διαχωρισμούς και κομματικούς διαξιφισμούς.
ΚΥΠΡΙΑΚΗ ΠΡΑΓΜΑΤΙΚΟΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Στην Κύπρο σήμερα είναι εμφανής η απουσία πολιτιστικής πολιτικής που θα επέτρεπε την ανάπτυξη και καλλιέργεια της αισθητικής αντίληψης.
 Ενώ ο αριθμός των Μουσείων μας δεν αυξάνεται και η ποιότητα των υφιστάμενων δε βελτιώνεται.
Πολιτιστικοί θεσμοί, καλλιτέχνες και άνθρωποι των γραμμάτων και της τέχνης δεν υποβοηθούνται καθόλου από την πολιτεία και η παρουσία των ιδεών τους εναπόκειται ως επί το πλείστον στην ιδιωτική πρωτοβουλία.
Το Ευρωπαϊκό Κόμμα:√ Σέβεται και τιμά όλους τους δημιουργούς και καλλιτέχνες
√ Θεωρεί ότι ο κάθε δημιουργός είναι ελεύθερος και το έργο του έχει απεριόριστες εκτάσεις έκφρασης
√ Πιστεύει ότι η τέχνη δεν περιορίζεται στον χρόνο και στο χώρο και ως τέτοια πρέπει να εκλαμβάνεται
√ Θέλει οι πολίτες μας να έχουν πρόσβαση σε κάθε μορφής πολιτιστική εκδήλωση, ο πολιτισμός είναι για όλους
√ Θεωρεί ως καλοδεχούμενες, ακόμα και απαραίτητες, τις πρωτοβουλίες από τον ιδιωτικό τομέα για προώθηση του πολιτισμού.
√ Εκλαμβάνει την αποκέντρωση ως αγωγό για την εξάπλωση της τέχνης και του πολιτισμού
√ Αντιλαμβάνεται ότι η παιδεία και η πολιτικός πολιτισμός αποτελούν ίσως τους καλύτερους φορείς για πολιτιστική αγωγή
√ Δέχεται ότι οι μη επαγγελματίες καλλιτέχνες συμβάλλουν με τον δικό τους τρόπο στην εξάπλωση του πολιτισμού μας, έτσι το κράτος πρέπει να τους προσφέρει ενθαρρυντική πολιτική για υποστήριξη του έργου που επιτελούν
Εμμένει στην ιδέα ότι οι συμπατριώτες μας καλλιτέχνες του εξωτερικού πρέπει να έχουν κάθε βοήθεια από το κράτος για να εκθέτουν την δουλειά τους στον τόπο τους
ΠΡΟΤΑΣΕΙ Σ ΕΥΡΩΠΑΙΟΥ ΚΟΜΜΑΤΟΣ
1. Ο πολιτισμός να εμβολιάσει την εκπαίδευση
√ Ανοικοδόμηση της πολιτιστικής παιδείας από την πρωτοβάθμια έως την τριτοβάθμια εκπαίδευση
√ Προώθηση για περισσότερες επισκέψεις σε πολιτιστικά ιδρύματα και καλλιτεχνικές εκδηλώσεις από μαθητές και εκπαιδευτικούς
√ Ελεύθερη είσοδος σε μαθητές, φοιτητές και φαντάρους σε πολιτιστικά ιδρύματα και εκδηλώσεις
2. Εικαστικές τέχνες και φωτογραφία
√ Ενθάρρυνση Κύπριων ζωγράφων για συμμετοχή στις biennales
√ Δημιουργία μόνιμου εκθεσιακού χώρου εικαστικής τέχνης και ζωγραφικής σε κάθε πόλη
√ Στήριξη ιδιωτικών εκθεσιακών χώρων,
προώθηση εκθέσεων σε δημόσιους και ιδιωτικούς χώρους
√ Καθιέρωση διοργάνωσης στην Κύπρο ευρομεσογειακής έκθεσης εικαστικών τεχνών με καλλιτέχνες από την Ευρώπη και τις χώρες της Μεσογείου
3. Βιβλίο και εκδόσεις
√ Δημιουργία βιβλιοθηκών σε κάθε σχολική περιφέρεια
√ Χρηματοδότηση για έκδοση βιβλίου από Κύπριους συγγραφείς, μείωση φόρων για παραγωγή, έκδοση και πώληση βιβλίων
Δημιουργία μεγάλης βιβλιοθήκης ερευνητικών δυνατοτήτων στην Λευκωσία
4. Σύγχρονη Τέχνη
√  Δημιουργία Μουσείου Σύγχρονης Τέχνης και συνεργασία με ξένα Μουσεία Σύγχρονης Τέχνης
Προωθητικά προγράμματα στην Μέση Εκπαίδευση για ενασχόληση των νέων με τη Σύγχρονη Τέχνη
5. Μουσική και Χορός
√  Αναβάθμιση της μουσικής παιδείας στο εκπαιδευτικό σύστημα, βάσει των νέων αντιλήψεων περί μουσικής
Περαιτέρω οργάνωση της Συμφωνικής Ορχήστρας πάνω σε επαγγελματική βάση
Δημιουργία Μεγάρου Μουσικής
6. Θέατρο και Κινηματογράφος
√  Περαιτέρω αρωγή και ανάπτυξη του κυπριακού θεάτρου
Κρατική χορηγία για μετακίνηση θεατρικών παραγωγών σε όλες τις επαρχίες
Δημιουργία ανεξάρτητου Κέντρου Κινηματογράφου
Ενίσχυση της παραγωγής αξιόλογων κυπριακών ταινιών
6. Θέατρο και Κινηματογράφος
√  Περαιτέρω αρωγή και ανάπτυξη του κυπριακού θεάτρου
Κρατική χορηγία για μετακίνηση θεατρικών παραγωγών σε όλες τις επαρχίες
Δημιουργία ανεξάρτητου Κέντρου Κινηματογράφου
Ενίσχυση της παραγωγής αξιόλογων κυπριακών ταινιών
7. Πολιτισμός και Τεχνολογία
√ Ηλεκτρονική καταγραφή όλης της πολιτιστικής μας κληρονομιάς ιδιαίτερα των κατεχομένων περιοχών (μνημεία, διατηρητέα κτήρια, έργα σύγχρονης τέχνης κλπ)
√ Δημιουργία μέσω διαδικτύου ενός δικτύου πολιτιστικών πληροφοριών που θα είναι συνδεδεμένο με πολιτιστικά κέντρα στην Ελλάδα, την Ευρώπη και όλο τον κόσμο
√  Κίνητρα για προβολή του πολιτισμού και του πολιτισμικού προϊόντος της Κύπρου μέσα από καλά σχεδιασμένες πολυγλωσσικές ιστοσελίδες του διαδικτύου
8. Λαϊκός Πολιτισμός
√ Περισσότερη προώθηση του λαϊκού πολιτισμού διαμέσου της τοπικής αυτοδιοίκησης
√ Αναβάθμιση της εκμάθησης του λαϊκού πολιτισμού στα σχολεία μας
√ Ενίσχυση της προσπάθειας προβολής της αυθεντικής λα"ίκής κληρονομιάς μας από συγκροτήματα και σωματεία
9. Αισθητική Πόλεων και Δημοσιών Χώρων
√ Συντήρηση όλων των μνημείων της Κύπρου
√ Αναπαλαίωση παλαιών κτηρίων και πολιτιστική αξιοποίηση τους όπου κριθεί αναγκαίο
√ Πολεοδομική ομοιομορφία στις πόλεις μας
ΟΙ ΝΕΟΙ ΤΗΣ ΚΥΠΡΟΥ ΣΤΟΝ 21° ΑΙΩΝΑ
Οι νέοι πολίτες αποτελούν βασικό πυλώνα στην υλοποίηση των μεταρρυθμίσεων και των οραμάτων κάθε κοινωνίας.
Είναι αυτοί που διατηρούν μια φυσιολογική και ευδιάκριτη στάση απέναντι στην ακρότητα των παραδοσιακών πολιτικών συνόλων .
Οι νέοι πολίτες με το πάθος τους για τη ζωή τη δίψα τους για ανανέωση και την απαλλαγή απο οτιδήποτε εμποδίζει την ελευθερία την κοινωνική δικαιοσύνη και την αλληλεγγύη, είναι σε θέση να παρασύρουν την κοινωνία σε μια στάση αγωνιστικής αντίστασης και επίδειξης ανθρώπινης θέλησης.
Όμως ο σύγχρονος νέος έρχεται σε σύγκρουση με την σκληρή πραγματικότητα της ανεργίας, της πνευματικής ανίας, της καταναλωτικής μελαγχολίας και των άλλων τόσων νοσηρών συμπτωμάτων της εποχής μας.
ΚΥΠΡΙΑΚΗ ΠΡΑΓΜΑTIKOTHTA ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Η Τουρκική εισβολή, ο βίαιος ξεριζωμός και η μετεγκατάσταση των προσφύγων στις ελεύθερες περιοχές, είχε ως αποτέλεσμα τη διάρρηξη του κοινωνικού ιστού, που υπήρχε μέχρι το 1974 σε ολόκληρη την Κύπρο.
 Τρείς και πλέον δεκαετίες μετά, σε πολλές τοπικές κοινωνίες υπάρχουν πολλά και σοβαρά προβλήματα που χρήζουν άμεσης αντιμετώπισης.
Η νεολαία είναι το κυριότερο θύμα της σημερινής κοινωνικής κατάστασης στον τόπο μας.
Προβλήματα όπως η ανεργία, τα ναρκωτικά, η βία, ο ρατσισμός και η απαξίωση αρχών και αξιών, βρίσκουν στο πρόσωπο των νέων της Κύπρου σίγουρους αποδέκτες.
Η μαθητιώσα νεολαία είναι το θύμα των άλυτων και σοβαρών προβλημάτων της Δημοτικής και Μέσης και Μέσης Τεχνικής Εκπαίδευσης.
Πορεύεται μέσα σε ένα περιβάλλον αλόγιστου ανταγωνισμού και παραπαιδείας, λαμβάνοντας τυποποιημένη εκπαίδευση με πολλές ελλείψεις.
Οι εθνοφρουροί υπηρετούν τη στρατιωτική τους θητεία μέσα σε συνθήκες και προγράμματα υπηρεσίας, που τους διαμορφώνουν την άποψη ότι η μέγιστη αυτή προσφορά προς την πατρίδα δεν είναι υποχρέωση τους, αλλά χρόνος που πάει τελικά χαμένος.
Οι Κύπριοι φοιτητές εντός και εκτός Κύπρου σπουδάζουν ευρισκόμενοι μέσα στη δύνη των χρόνιων, καυτών και σοβαρών φοιτητικών προβλημάτων, που ποτέ και κανένας από όλες τις κυβερνήσεις δεν έλαβε υπόψη και δεν ασχολήθηκε για να επιλύσει.
Οι εργαζόμενοι και οι νέοι επιστήμονες μαστίζονται από την ανεργία, την υποαπασχόληση, την ετεροαπασχόληση και την αβεβαιότητα για ένα σίγουρο μέλλον.
Οι προσωρινοί και μερικής απασχολήσεως νέοι εργαζόμενοι εργάζονται κυρίως στους τομείς παροχής υπηρεσιών, όπου η παρουσία συντεχνιών είναι υποτονική με αποτέλεσμα να μην υπάρχει επαρκής υποστήριξη και προώθηση των εργατικών δικαιωμάτων των νέων.
Επίσης, ολοένα και περισσότεροι νέοι εργοδοτούνται σε τομείς εργασίας που δεν υπάρχει επαρκής έλεγχος, όπως είναι κέντρα νυκτερινής διασκέδασης, οι επιχειρήσεις συνεχούς μεταβαλλόμενου χαρακτήρα, με αποτέλεσμα να μην απολαμβάνουν κανένα από τα θεσμοθετημένα εργατικά δικαιώματα.
Επιπλέον οι νέοι μισθοδοτούνται αρκετά χαμηλότερα απ’ ότι οι ενήλικες εργαζόμενοι, έτσι αυξάνοντας έτσι την πιθανότητα να απαρτίζουν οι νέοι τις πλέον ασθενείς οικονομικά ομάδες.
Στην Κύπρο σήμερα, το περιβάλλον ανασφάλειας οδηγεί πολλούς νέους σε ακραίες συμπεριφορές.
 Αν και το φαινόμενο της νεανικής παραβατικότητας και της βίας δεν είναι πρόσφατο φαινόμενο, είναι αποδεκτό πως στις μέρες μας είναι ακόμα πιο συχνά τα κρούσματα αντικοινωνικής συμπεριφοράς μεταξύ των νέων.
Στη σημερινή κοινωνία ο παραδοσιακός κοινωνικός ιστός έχει κατακερματιστεί.
Παράλληλα είναι εντονότερη όσο ποτέ η αμφισβήτηση αξιών και θεσμών.
 Επιπλέον είμαστε μάρτυρες μιας αλόγιστης διόγκωσης των αστικών κέντρων με μια παράλληλη αδιαφορία της πολιτείας προς τη διατήρηση και προστασία των πληθυσμών της υπαίθρου.
Από όλες τις πληγές που ματώνουν το σώμα της κυπριακής νεολαίας, η πιο αιμάσουσα είναι η μάστιγα των ναρκωτικών που έχει επιφέρει τα μεγαλύτερα δεινά σε πολλές οικογένειες και καθημερινά συντελεί στην αδιάκοπη καταστροφή των νέων βλασταριών της πατρίδας μας.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
Εκσυγχρονισμός των προγραμμάτων εκπαίδευσης της μαθητιώσας νεολαίας.
Εισαγωγή στα προγράμματα παιδείας καινοτομιών όπως το ολοήμερο σχολείο, η βιωματική εκπαίδευση και η παραγωγική χρήση της τεχνολογίας
Εμπλουτισμός των σχεδίων υπηρεσίας των στρατευμένων νέων με δράσεις
κατάρτισης σε σύγχρονα θέματα καινοτομίας και τεχνολογίας.
Δημιουργία κινητών ή σταθερών "νησίδων τεχνολογίας" σε στρατόπεδα της εθνικής φρουράς για τεχνολογική επιμόρφωση των εθνοφρουρών
Δημιουργία επιτροπής εξέτασης και επίλυσης κατά προτεραιότητα, των χρόνιων σοβαρών φοιτητικών προβλημάτων των κυπριακών φοιτητικών κοινοτήτων εντός και εκτός Κύπρου
Δημιουργία μηχανισμών του κράτους για υποστήριξη των νέων σε θέματα εξευρέσεως εργασίας, επαγγελματικής κατάρτισης και μετεκπαίδευσης
Στήριξη της επιχειρηματικότητας των νέων με διεύρυνση του Προγράμματος Νεανικής Επιχειρηματικότητας
Δημιουργία προγράμματος χορηγιών για νέους επιστήμονες για προαγωγή καινοτόμων ιδεών με οικονομική ενίσχυση σε θέματα έρευνας σε τομείς κυρίως υψηλής τεχνολογίας
Επαναπροσδιορισμό του ρόλου που διατελούν των κέντρων νεότητας εφόσον η σημερινή τους μορφή είναι αντίθετη με τις προσδοκίες της κοινωνίας.
Δυστυχώς η πλειονότητα των κέντρων νεότητας δεν εξυπηρετούν την παροχή υγιούς απασχόλησης των νέων, αλλά αντιθέτως παραμένουν ανεξέλεγκτα στα χέρια ιδιωτών και μακριά από την ουσιαστική κρατική παρέμβαση.
Έτσι λοιπόν γίνονται εστίες διάπλασης βίαιων χαρακτήρων καθώς και διακίνησης ναρκωτικών
Στελέχωση των Κέντρων Νεότητας με επαγγελματίες εκπαιδευτικούς, παιδαγωγούς, γυμναστές, χοροδιδάσκαλους κλπ, έτσι ώστε οι νέοι να απασχολούνται παραγωγικά υπό την επίβλεψη ειδικών
Δημιουργία μηχανισμών για συνεχή υποστήριξη των νέων που αντιμετωπίζουν προβλήματα (πχ τηλεφωνικές γραμμές υποστήριξης κλπ)
Ανάπτυξη δράσεων που θα προάγουν την ευαισθησία των νέων απέναντι στον εθελοντισμό, έτσι ώστε το οράματα της κοινωνικής αλληλεγγύης να υλοποιηθεί μακριά από οποιουδήποτε είδους σκοπιμότητες και προκαταλήψεις
Ανάπτυξη δράσεων που θα προάγουν την καθολική συμμετοχή των νέων πολιτών σε ερευνητικά προγράμματα, έτσι ώστε να υπάρχει συνεχής καινοτομία
Επιπλέον, μια σωστή και ορθολογιστική πρόταση για το μέλλον των νέων θα πρέπει να εμποτίζεται από την δημιουργία κλίματος εμπιστοσύνης μεταξύ των γενεών, έτσι ώστε οι διάφοροι αρμόδιοι φορείς για θέματα νεολαίας να βρίσκονται σε κατάσταση άμεσης ετοιμότητας, για να μπορούν να παρεμβαίνουν αποτελεσματικά και ουσιαστικά στην δημιουργία και υλοποίηση της απαιτούμενης πολιτικής
ΓΥΝΑΙΚΕΣ ΔΥΝΑΜΗ ΑΝΑΠΤΥΞΗΣ -ΙΣΟΤΙΜΗ ΣΥΜΜΕΤΟΧΗ -ΙΣΕΣ ΕΥΚΑΙΡΙΕΣ
Σε έναν κόσμο που αλλάζει με γοργούς ρυθμούς, η Κύπρια γυναίκα σήμερα νιώθει απροστάτευτη απέναντι στις προκλήσεις της νέας εποχής.
Με τους αγώνες της τον 20° αιώνα κατέκτησε θεωρητικά το δικαίωμα της ισότητας των δύο φύλων ενώ στη χαραυγή της τρίτης χιλιετίας διεκδικεί την ισοτιμία της.
Για το Ευρωπαϊκό Κόμμα οι γυναίκες είναι η κρυφή δύναμη ανάπτυξης του τόπου, που πρέπει να ενεργοποιηθεί σύντομα
ΚΥΠΡΙΑΚΗ ΠΡΑΓΜΑΤΙΚΟΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Στην Κύπρο του 21ου αιώνα, οι ανισότητες κυριαρχούν ακόμα στην καθημερινή ζωή της Κύπριας γυναίκας και της "κόβουν τα φτερά".
Η Κύπρια μητέρα, σύζυγος, εργαζόμενη ζητάει σήμερα μια διαφορετική αντιμετώπιση. Ζητάει τολμηρά και ριζοσπαστικά μέτρα που θα προσφέρουν:
εξασφάλιση της ισότητας στην πράξη
ευκαιρίες και κίνητρα για την αποτελεσματική ανάδειξη των δημιουργικών της ικανοτήτων
σύγχρονες και αποτελεσματικές κοινωνικές υποδομές, που θα ενισχύουν υλικά και ηθικά τη γυναίκα και την οικογένεια.
Η Κύπρια γυναίκα απαιτεί σήμερα μια νέα, ολοκληρωμένη πολιτική πρόταση, που θα της επιτρέπει να προσφέρει ουσιαστικά στον εαυτό της, στην οικογένειά της, στην κοινωνία και στην Κύπρο στο σύνολο της.
Το περιβάλλον ίσων ευκαιριών που επιτακτικά ζητά η Κύπρια γυναίκα για να δημιουργήσει, να διακριθεί, να πρωταγωνιστήσει στον 21ο αιώνα, αποτελεί ακόμα όνειρο.
Αντίθετα, ζει την ανισότητα στην καθημερινή της ζωή.
Εργάζεται δύο 8ωρα (ένα στην δουλειά και ένα στο σπίτι) χωρίς να έχει, πολλές φορές, ούτε καν την ηθική αναγνώριση.
Αντιμετωπίζει καθημερινά το φάσμα της ανεργίας,
το καθεστώς των χαμηλών αμοιβών,
το δίλημμα καριέρα ή οικογένεια
την υποβάθμιση των κοινωνικών υποδομών,
ενώ η συμμετοχή της στα κοινά αποτελεί μια πολυτέλεια.
Στο χώρο της εργασίας η Κύπρια γυναίκα είναι το μεγάλο θύμα της ανεργίας.
Ενώ οι γυναίκες αποτελούν σημαντικό ποσοστό του εργατικού δυναμικού, εντούτοις τα ποσοστά εργαζομένων γυναικών είναι πολύ χαμηλά.
Ακόμα και στις περιπτώσεις που δεν λείπουν οι ικανότητες, σπάνια δίνεται η δυνατότητα σε μια γυναίκα να ξεφύγει από τις κατώτερες και μεσαίες θέσεις της εργασιακής πυραμίδας.
Η πολιτική ζωή της Κύπρου είναι κυριολεκτικά "άδεια" από γυναίκες.
Η Κύπρια γυναίκα σήμερα νιώθει απροστάτευτη. Η πολιτική αυτή δεν μπορεί να συνεχιστεί.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
Με όραμα, τόλμη και αποφασιστικότητα θα εργαστούμε να δημιουργήσουμε το περιβάλλον ίσων ευκαιριών που απαιτεί η Κύπρια γυναίκα. Προτείνουμε:
Να θεσμοθετηθεί Ανεξάρτητη Αρχή για την εφαρμογή της ισότητας των δύο φύλων που θα εποπτεύει την εφαρμογή της εθνικής και ευρωπαϊκής νομοθεσίας για την ισότητα και ιδιαίτερα την εφαρμογή της αρχής των " ίσων ευκαιριών παντού" που έχει θεσμοθετήσει η Επιτροπή της Ευρωπαϊκής Ένωσης.
Να επεκταθεί η χρηματοδότηση της γυναικείας δραστηριότητας (διεύρυνση του Προγράμματος Γυναικείας Επιχειρηματικότητας) με σκοπό την ουσιαστική αξιοποίηση των εθνικών και ευρωπαϊκών κονδυλίων για τη χρηματοδότηση παραγωγικών επιχειρηματικών μονάδων που θα ιδρύονται και θα στελεχώνονται κυρίως από γυναίκες.
Να προωθηθούν σύγχρονα προγράμματα επαγγελματικής κατάρτισης και απασχόλησης για την άνεργη γυναίκα, προσανατολισμένα στους δυναμικά αναπτυσσόμενους νέους τομείς της οικονομίας, όπως η παροχή υπηρεσιών, οι τηλεπικοινωνίες και η πληροφορική.
Να θεσμοθετηθεί πλαίσιο εξειδικευμένων μέτρων και κινήτρων στην αγορά εργασίας με στόχο την ανακούφιση της εργαζόμενης μητέρας (μερική απασχόληση, ελαστικά ωράρια).
Να αναπτυχθούν ειδικά προγράμματα απασχόλησης για τη νέα γυναίκα της περιφέρειας, για να δοθούν στην Κύπρια γυναίκα τα κίνητρα και οι ευκαιρίες να μείνει και να εργαστεί στον τόπο όπου γεννήθηκε.
Προώθηση της ισότητας των δύο φύλων και μεγαλύτερη συμμετοχή των γυναικών στην αγορά εργασίας.
 Στόχος η αύξηση του συνολικού ποσοστού απασχόλησης σε επίπεδα άνω του 60% .
Για να επιτευχθεί ο στόχος αυτός το κράτος θα πρέπει να προχωρήσει σε στοχευμένες δράσεις και παρεμβάσεις, που θα εξασφαλίζουν τον καλύτερο συνδυασμό των οικογενειακών και επαγγελματικών υποχρεώσεων (γονικές άδειες, επιδόματα, ευέλικτο ωράριο κ.τ.λ.) κάθε εργαζόμενης μητέρας.
ΑΘΛΗΤΙΣΜΟΣ ΣΤΟΙΧΕΙΟ ΚΟΙΝΩΝΙΚΗΣ ΣΥΝΟΧΗΣ ΚΑΙ ΑΝΑΠΤΥΞΗΣ
Η αθλητική δραστηριότητα συμβάλλει αποφασιστικά στην ολόπλευρη ανάπτυξη της διαμόρφωσης της προσωπικότητας των νέων.
Γι' αυτό το λόγο ο αθλητισμός αποτελεί βασικό συστατικό στοιχείο της κοινωνικής πολιτικής του Ευρωπαϊκού Κόμματος.
Σε ένα σύγχρονο κοινωνικό κράτος είναι επιβεβλημένο οι δαπάνες για τη μόρφωση, τον πολιτισμό, την ψυχαγωγία και την άθληση των πολιτών να είναι αυξημένες.
ΚΥΠΡΙΑΚΗ ΠΡΑΓΜΑΤΙΚΌΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Ο ατομικός αθλητισμός τα τελευταία χρόνια στην Κύπρο κερδίζει έδαφος. Αυτό είναι αποτέλεσμα της ανάγκης του σημερινού Κύπριου να εξασφαλίσει καλή υγεία μέσα από την άθληση.
Τα γυμναστήρια και τα γήπεδα ποδοσφαίρου 5Χ5 έχουν πολλαπλασιστεί την τελευταία πενταετία ιδιαίτερα στα αστικά κέντρα.
Το μεγάλο πρόβλημα σε αυτό το επίπεδο άθλησης είναι η απουσία ελέγχου στη διακίνηση φαρμακευτικών σκευασμάτων και συμπληρωμάτων διατροφής, που περιέχουν απαγορευμένες ουσίες και που χρησιμοποιούν πολλές φορές ανεξέλεγκτα οι αθλούμενοι για καλύτερα αποτελέσματα.
Σε αντίθεση ο σχολικός αθλητισμός εξακολουθεί να παραμένει χωρίς όραμα και πρόγραμμα, με αποτέλεσμα αφενός τα παιδιά να παραμένουν αθλητικά ανεκπαίδευτα και αφετέρου να χάνονται ταλέντα και να μοιάζει με όνειρο ο αθλητισμός υψηλών επιδόσεων.
Στον επαγγελματικό σωματειακό αθλητισμό ιδιαίτερα στο ποδόσφαιρο, τα πράγματα είναι χειρότερα.
Τα πρωταθλήματα διεξάγονται μέσα σε μια ζοφερή ατμόσφαιρα που την χαρακτηρίζουν:
Τα υπερχρεωμένα αθλητικά σωματεία
Η απομάκρυνση των θεατών από τα γήπεδα
Οι ανειδίκευτοι και αναξιόπιστοι αθλητικοί παράγοντες
Οι φανατισμένοι, ανεξέλεγκτοι και αρκετές φορές κατευθυνόμενοι οπαδοί
Η βία και τα επεισόδια στην εξέδρα και τους περιβάλλοντες χώρους
Η αμφισβήτηση του νικητή και του τελικού αποτελέσματος
√ Οι αθλητικοί παράγοντες που είναι εξαρτημένοι από πολιτικά και οικονομικά συμφέροντα
√ Οι περιορισμένες πηγές άντλησης εσόδων των σωματείων, που οδηγούν σε εξαρτήσεις
Το Ευρωπαϊκό Κόμμα, θέτει την ανάγκη ανάπτυξης του αθλητισμού ως εθνική υποχρέωση και επένδυση για την επίτευξη κοινωνικής ευρωστίας, κοινωνικής συνοχής και ανάπτυξης
και για τη σωστή διαμόρφωση και ενίσχυση μιας περήφανης εθνικής αθλητικής συνείδησης.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
1. Συστηματικοποίηση των προγραμμάτων σχολικού αθλητισμού σε όλα τα επίπεδα της εκπαίδευσης.
Ενίσχυση της αθλητικής υποδομής,
 δημιουργία κλειστών αιθουσών γυμναστικής σε όσο το δυνατόν περισσότερα σχολεία
2 . Δημιουργία Παγκύπριας Επιτροπής εποπτείας φυσικής προόδου των Νέων
3 . Αύξηση των ωρών Φυσικής Αγωγής στα Γυμνάσια και στα Λύκεια.
Απασχόληση προσοντούχων καθηγητών φυσικής αγωγής στο σχολικό αθλητισμό δημοτικής εκπαίδευσης πέραν των υφισταμένων ειδικών δασκάλων γυμναστικής
4. Καθιέρωση του προσχολικού αθλητισμού με συμμετοχή του παιδιού και γνωριμία με τα αθλήματα μέσα από την παιγνιώδη μορφή άθλησης
5. Άμεση επιχορήγηση των αγροτικών αθλητικών σωματείων. Τα αγροτικά αθλητικά σωματεία απετέλεσαν την κύρια αιτία συγκράτησης των νεολαίων στην επαρχία
6. Ενίσχυση του Αθλητισμού ενασχόλησης (Προγράμματα Αθλητισμός για Όλους) ο οποίος αγκαλιάζει όλο τον κόσμο .
Θεωρούμε ότι ο αθλητισμός αυτός συμβάλλει στην ψυχική και σωματική υγεία όλων των ηλικιών
7. Βελτίωση υφισταμένων αθλητικών χώρων και δημιουργία νέων.
Δημιουργία αθλητικών υποδομών για τα άτομα με αναπηρίες
8. Επιδότηση συλλόγων για τη δημιουργία τμημάτων Ατόμων με αναπηρίες
9. Καταρτισμός προγραμμάτων στήριξης και ενίσχυσης του ερασιτεχνικού αθλητισμού
10. Καταρτισμός προγραμμάτων ενίσχυσης και στήριξης του αθλητισμού υψηλού επιπέδου μέσω ειδικών παροχών και κινήτρων προς τους αθλητές
11. Συγκεκριμένος και πολλαπλός έλεγχος της παραγωγής, κατοχής και διακίνησης φαρμακευτικών σκευασμάτων και συμπληρωμάτων διατροφής, που περιέχουν απαγορευμένες ουσίες
12. Καθιέρωση χρήσης μέσων υψηλής ψηφιακής τεχνολογίας για την οργάνωση αποτελεσματικού και κατασταλτικού ελέγχου της βίας στα γήπεδα
13. Στήριξη και ενίσχυση του σωματειακού αθλητισμού και των ίδιων των σωματείων μέσω αναβαθμισμένων σχεδιασμών του ΚΟΑ
14. Ενίσχυση των δομών του στρατιωτικού αθλητισμού. Ο στρατιωτικός αθλητισμός αποτελεί μια από τις κυριότερες συνιστώσες της προσπάθειας για αγωνιστική αναβάθμιση των αθλητών
15. Σταδιακή αύξηση του ετήσιου προϋπολογισμού του ΚΟΑ (20 εκ/2006)
16. Θεσμοθέτηση επιστημονικού οργάνου υπό την εποπτεία του ΚΟΑ για έλεγχο των επί μέρους τομέων του αγωνιστικού αθλητισμού, όπως του προπονητικού τομέα, ελέγχου των αθλουμένων και την βελτίωση της έρευνας και τεκμηρίωσης της αθλητικής υποδομής
17. Στήριξη των ποδοσφαιρικών σωματείων με ετήσια χορηγία στα πλαίσια και τους όρους που έχει θέσει η πολιτεία
ΔΗΜΟΣΙΑ ΤΑΞΗ -ΕΓΚΛΗΜΑTIKOTHTΑ -ΠΑΡΑΒΑΤΙΚΗ ΣΥΜΠΕΡΙΦΟΡΑ ΝΑΡΚΩΤΙΚΑ
Η προστασία της ζωής και της περιουσίας του πολίτη είναι βασική υποχρέωση του κράτους.
Στη νέα εποχή με την έξαρση που παρουσιάζει η διεθνής τρομοκρατία, το οργανωμένο έγκλημα, η λαθρομετανάστευση, η διακίνηση ναρκωτικών, το ξέπλυμα χρήματος, οι υποχρεώσεις των κρατικών υπηρεσιών ασφαλείας και προστασίας αυξάνονται.
Οι οργανωμένες πολιτείες αναγκάζονται να αναπτύξουν νέες πολιτικές, ώστε οι αστυνομικές υπηρεσίες να εκπληρώνουν την αποστολή τους
χωρίς να εκτρέπονται από τον σκοπό τους, χωρίς να βλάπτουν τις ελευθερίες των πολιτών.
ΚΥΠΡΙΑΚΗ ΠΡΑΓΜΑΤΙΚΟΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Σήμερα, περισσότερο από ποτέ, είναι επιτακτική η ανάγκη χάραξης από το κράτος μιας πιο ορθολογικής αντί-εγκληματικής πολιτικής.
Ο καθένας μας θα πρέπει να συνεισφέρει προς αυτήν την κατεύθυνση από το πόστο του και σύμφωνα με τις δυνατότητές του.
Όλοι μαζί Πολιτεία, Σώματα Ασφαλείας, Επιστήμη, Μέσα Ενημέρωσης θα πρέπει να συνεργαστούμε αρμονικά για την επίτευξη του κοινού μας στόχου «για μια καλύτερη Κύπρο που παρέχει ασφάλεια σε όλους τους πολίτες της».
Η σημερινή κατάσταση συνοψίζεται στα παρακάτω: √ Η αύξηση των περισσότερων δεικτών της εγκληματικότητας στην Κύπρο υπήρξε δραματική κατά τη διάρκεια των τελευταίων δέκα (10) ετών
√ Αυξάνονται καθημερινά οι θάνατοι -κυρίως νέων ανθρώπων-από ναρκωτικά και αυτοκινητιστικά δυστυχήματα
√ Οι κλοπές, οι ληστείες και οι διαρρήξεις αποτελούν πλέον καθημερινότητα
√ Τα επεισόδια παραβατικής συμπεριφοράς με πρωταγωνιστές κυρίως νέους είναι πολύ συχνά και με μεγάλη έκταση
Ι) Εγκληματικότητα και παραβατική συμπεριφορά
Η εγκληματικότητα και η παραβατική συμπεριφορά από άτομα ή από ομάδες ατόμων έχει φθάσει σε ανησυχητικά επίπεδα στην Κύπρο τα τελευταία χρόνια.
Ο κάθε Κύπριος καθημερινά γίνεται δυστυχώς μαρτυράς εγκλημάτων, που απειλούν την ασφάλεια του σπιτιού του, της περιουσίας του ακόμα και της ασφάλειας της ίδιας του της ακεραιότητας.
 Το οργανωμένο έγκλημα, το έγκλημα λευκού κολάρου, το έγκλημα σε σχέση με τα ναρκωτικά, και η νεανική παραβατικότητα. έχουν πάρει ανησυχητικές διαστάσεις στην κοινωνία μας.
Το φαινόμενο αυτό οφείλεται στο γεγονός ότι τα τελευταία χρόνια οι όποιες προσπάθειες έγιναν για περιορισμό της εγκληματικής συμπεριφοράς, ήταν μεμονωμένες και χωρίς σχεδιασμό με αποτέλεσμα να μην γίνεται τίποτα ουσιαστικό για πρόληψη και καταπολέμηση του εγκλήματος.
Στο Ευρωπαϊκό Κόμμα εκλαμβάνουμε την ανοδική πορεία του εγκλήματος, ως ένα συνεπακόλουθο της έλλειψης συλλογικής προσπάθειας από την Κυβέρνηση για ριζοσπαστική αντιμετώπιση του θέματος.
ΙΙ) Ναρκωτικά
Από όλες τις πληγές που ματώνουν το σώμα της κυπριακής κοινωνίας, η πιο αιμάσουσα είναι η μάστιγα των ναρκωτικών που έχει επιφέρει τα μεγαλύτερα δεινά σε πολλές οικογένειες
και καθημερινά συντελεί στην αδιάκοπη καταστροφή των νέων βλασταριών της πατρίδας μας.
Το πρόβλημα των ναρκωτικών είναι πρωτίστως θέμα δημοσίας υγείας.
Το κράτος καλείται να ανταποκριθεί στην αυτονόητη προσταγή της διαρκούς μέριμνας για την υγεία των πολιτών και της διασφάλισης της ποιότητας ζωής.
Η κατάσταση των ναρκωτικών εξαπλώνεται σαν το "καρκινικό κύτταρο" στο σώμα της κυπριακής κοινωνίας γιατί:
√ Μένουμε προσκολλημένοι και εμμένουμε στις παραδοσιακές και αναχρονιστικές μεθόδους καταστολής, που ευνοούν την ύπαρξη ενός πολυδάπανου και παρασιτικού διωκτικού, ποινικού και σωφρονιστικού μηχανισμού
√ Θεωρούμε την ύπαρξη υφιστάμενων μονάδων που εξυπηρετούν δευτερεύοντες σκοπούς, ως επαρκή μέτρα για αντιμετώπιση του προβλήματος
Επιτρέπουμε τη συνέχιση της μαζικής ψύχωσης εναντίον των χρηστών και τους δαιμονοποιούμε στα μάτια των πολιτών με τέτοιο τρόπο ώστε να θεωρούνται πως αυτοί είναι το κυρίως πρόβλημα
ΙΙΙ) Η κατάσταση στις δυνάμεις καταστολής και πρόληψης
Λίγη και μόνο προσπάθεια χρειάζεται για να επιβεβαιώσει κανείς ότι η Αστυνομία Κύπρου έχει σαν βάση της τον συγκεντρωτισμό και την απόλυτη πειθαρχία στα πρόσωπα και όχι κατ' ανάγκη στους θεσμούς.
Ένα σύστημα δηλαδή που ήταν ζωτικό για την ύπαρξη και εδραίωση του σώματος την δεκαετία του 1960, αλλά που υπερχειλίζει από παραδείγματα αναποτελεσματικότητας στον 21°Καιώνα.
Το Ευρωπαϊκό Κόμμα έχει παρατηρήσει και καταγράψει στο αστυνομικό σώμα απτά παραδείγματα στα οποία επιβάλλονται ριζοσπαστικές αλλαγές:
Στις προσλήψεις και στις προαγωγές στην Αστυνομία επικρατεί η αναξιοκρατία και το ρουσφέτι που εμποδίζουν την επαγγελματική ανέλιξη σε αυτούς που το αξίζουν
Η έλλειψη προγραμματισμού οδηγεί σε διασπάθιση δημοσίου χρήματος, αφού ξοδεύονται χιλιάδες λίρες για την εκπαίδευση αστυνομικών, που θα καταλήξουν ως γραφείς, κλητήρες, ή φρουροί κλπ
Η εισαγωγή της τεχνολογίας στο αστυνομικό σώμα είναι δυσανάλογη σε σχέση με την τεχνολογική εκπαίδευση του ανθρώπινου δυναμικού, με αποτέλεσμα η τεχνολογία να αποτελεί στοιχείο γραφειοκρατίας και αναποτελεσματικότητας αφού δεν χρησιμοποιείται σωστά
Οι μέθοδοι προσδιορισμού της αποτελεσματικότητα του σώματος είναι αναχρονιστικές και αντιεπιστημονικές αφού μετρούν μόνο τα ποσοστά ανίχνευσης καταγραμμένων εγκλημάτων αγνοώντας τα αίτια που τα προκαλούν
Το διοικητικό μοντέλο της αστυνομίας σήμερα στηρίζεται πάνω σε ιεραρχικές προδιαγραφές στρατιωτικής προέλευσης, που καταπνιγούν τη συλλογικότητα, και την ανάπτυξη πρωτοβουλιών
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
Το ΕΥΡΩΠΑΪΚΟ ΚΟΜΜΑ έχει καταρτίσει μια πρωτοποριακή πρόταση αντί-εγκληματικής πολιτικής με κέντρο της τον Άνθρωπο, οι βασικοί άξονες της οποίας είναι:
Ι) Προτάσεις για την εγκληματικότητα και την παραβατική συμπεριφορά
Σύσταση ειδικών ομάδων για κάθε μορφή εγκληματικής συμπεριφοράς.
 Η κάθε ομάδα θα εξειδικεύεται στον τομέα της και θα ασχολείται αποκλειστικά με την καταπολέμηση εγκλημάτων της ειδικότητας τους, όπως οικονομικά εγκλήματα, νεανική παραβατικότητα, βία στα γήπεδα, οικογενειακή βία κτλ.
Σύσταση ''Επιστημονικού Συμβουλίου Πρόληψης" με τη συμμετοχή επιστημονικών ομάδων από τον πανεπιστημιακό χώρο και με αποστολή την επιστημονική προσέγγιση των σύγχρονων μορφών εγκληματικότητας.
Το συμβούλιο θα έχει ένα ερευνητικό και συμβουλευτικό ρόλο προς την Αστυνομία
Ενεργοποίηση του πιλοτικού προγράμματος για την "Κοινοτική Αστυνομία" και επέκταση του προγράμματος για τον ' 'Αστυνομικό της γειτονιάς".
 Τα δύο προγράμματα φέρνουν τον πολίτη πιο κοντά στην αστυνομία με αποτέλεσμα ο κάθε πολίτης νιώθει πιο ασφαλής και η αστυνομία είναι πιο κοντά στα περιστατικά εγκληματικής συμπεριφοράς
Χρήση σύγχρονης τεχνολογίας που μπορεί να λειτουργεί προσθετικά στο έργο των υπηρεσιών ασφαλείας
Καθιέρωση των πεζών και μηχανοκίνητων περιπολιών σε πιο τακτική βάση, ειδικά σε ώρες και χώρους που διευκολύνουν το έγκλημα
Καθιέρωση θεσμών ψυχολογικής και επαγγελματικής υποστήριξης σε χώρους συγκέντρωσης νέων (σχολείο,κέντρα νεότητας, σωματεία κλπ)
Αυστηρότερη αντιμετώπιση της πολιτείας απέναντι σε κρούσματα βίαιης παραβατικής συμπεριφοράς ειδικά στους αθλητικούς χώρους, με την επιβολή υψηλών χρηματικών προστίμων στις ομάδες των οποίων οι φίλαθλοι προκαλούν επεισόδια
Εισαγωγή του θεσμού των stewards δηλαδή επιτηρητών που ανήκουν στους αθλητικούς συλλόγους και που συνεργάζονται με την αστυνομία για την πρόληψη επεισοδίων και την καλή διεξαγωγή κάθε αγώνα
Απεμπλοκή του αθλητισμού από πολιτικά σύμβολα που έχουν ως αποτέλεσμα να διαιρούν την νεολαία παρά να την ενώνουν
Κίνητρα για οργάνωση από τα ίδια τα σωματεία σεμιναρίων κατά της βίας στους αθλητικούς χώρους
ΙΙ) Προτάσεις για τα ναρκωτικά
Διεξαγωγή μιας παγκύπριας επιστημονικής επιδημιολογικής έρευνας η οποία θα έχει στόχο να φέρει στην επιφάνεια το πραγματικό μέγεθος του προβλήματος των ναρκωτικών στην Κύπρο
Ενίσχυση των κέντρων απεξάρτησης
και δημιουργία συμβουλευτικών κέντρων σε όλες τις πόλεις και στην επαρχία, που θα επανδρωθούν από επιστημονικό προσωπικό που θα μπορεί να παρέχει άμεσα και γρήγορα βοήθεια
Να αναπτυχθεί μια πιο φιλελεύθερη πολιτική απέναντι στους χρήστες ναρκωτικών
και να γίνει αυστηρότερη η μεταχείριση των εμπόρων
Διαπαιδαγώγιση του ανήλικου πληθυσμού μέσα από επιστημονικά πρόγραμμα πρόληψης στην πρωτοβάθμια και δευτεροβάθμια εκπαίδευση
Καταρτισμός ειδικών προγραμμάτων επαγγελματικής και κοινωνικής μέριμνας για την ομαλή επανένταξη των χρηστών στο κοινωνικό σύνολο
Καταρτισμός προγραμμάτων χορήγησης υποκατάστατων στα πρότυπα του εξωτερικού
Μεταφορά τεχνογνωσίας και εμπειριών από κοινωνίες και χώρες που έχουν να παρουσιάσουν επιτυχίες στον πόλεμο των ναρκωτικών
Απαιτείται επαναπροσδιορισμό του χρήστη από εγκληματία σε ασθενή. Έτσι ο χρήστης θα γνωρίζει ότι δεν είναι απόκληρος της κοινωνίας, αλλά ένα δικό της παιδί το οποίο πάντα θα έχει την ευκαιρία για απεξάρτηση και ανάρρωση
Προτάσεις για τις δυνάμεις καταστολής και πρόληψης
Εκπόνηση πενταετούς στρατηγικού σχεδίου με στόχο τη σωστή εκμετάλλευση του ανθρώπινου δυναμικού και των επιχειρησιακών δυνατοτήτων της κυπριακής αστυνομίας
Θεσμοθέτηση μεθόδων τοποθέτησης και προαγωγής βάση των ακαδημαϊκών προσόντων και των προσωπικών επιτευγμάτων του κάθε μέλους του σώματος μέσα σε συνθήκες πλήρους διαφάνειας
Επιβράβευση της αξιοσύνης, εμπέδωση της αξιοκρατίας σε όλα τα επίπεδα
και καταπολέμηση του κομματισμού εντός του σώματος
Απεξάρτηση από πολιτικές παρεμβάσεις παντός τύπου
Πάταξη της διαφθοράς στο εσωτερικό της αστυνομίας
Ανανέωση και εκσυγχρονισμός με βάση τις νέες τεχνολογίες της υλικοτεχνικής υποδομής που χρησιμοποιεί η κυπριακή αστυνομία
Άμεσος προγραμματισμός για επιμόρφωση του ανθρώπινου δυναμικού της κυπριακής αστυνομίας στη νέα τεχνολογία
Νέος σχεδιασμός του διοικητικού μοντέλου που θα δίνει την ευχέρεια για συλλογική προσπάθεια στην καταπολέμηση του εγκλήματος
ΑΠΟΔΗΜΟΙ -ΑΞΙΟΠΟΙΗΣΗ ΟΜΟΓΕΝΕΙΑΣ -ΕΠΑΝΑΠΑΤΡΙΣΜΟΣ
Όπλο για την ενίσχυση των θέσεων της πατρίδας μας στο εξωτερικό αποτελεί το τεράστιο δυναμικό των ελλήνων της διασποράς, μια δεξαμενή από την οποία η Κύπρος αντλεί δυνάμεις, επιστημονική γνώση και στήριξη και μπορεί να αποτελέσει δίκτυο στήριξης των πρωτοβουλιών μας σε κάθε γωνιά του κόσμου.
Πολίτες του κόσμου και ταυτόχρονα φορείς της κυπριακής πολιτισμικής ταυτότητας έχουν διττό ρόλο.
Την αρμονική τους ένταξη -κοινωνική, οικονομική, πολιτική-στις χώρες που ζουν και εργάζονται, την επικοινωνία, διασύνδεση και συνεργασία με την πατρίδα.
ΚΥΠΡΙΑΚΗ ΠΡΑΓΜΑΤΙΚΟΤΗΤΑ ΚΑΙ ΠΡΟΟΠΤΙΚΕΣ ΒΕΛΤΙΩΣΗΣ
Οι Κύπριοι απόδημοι και οι ανά τον κόσμο κυπριακής καταγωγής πολίτες αποτελούν έναν σημαντικό δυναμικό για την Κύπρο.
Αποτελούν ένα ανήσυχο, δημιουργικό και επιτυχημένο τμήμα του κυπριακού λαού, το οποίο όμως δεν νιώθει τη φροντίδα της πατρίδα.
Δεν αντιμετωπίζεται με την ίδια αγάπη την οποία εκείνο αισθάνεται για την Κύπρο.
 Άνθρωποι που, είτε οργανωμένα είτε ατομικά, διατηρούν τους δεσμούς τους με τον τόπο καταγωγής τους, αλλά δεν έχουν τύχει της απαιτούμενης μεταχείρισης και προστασίας από την κυπριακή πολιτεία.
Στη σημερινή εποχή, η συσπείρωση του ελληνισμού και η διατήρηση της ταυτότητάς του, αποτελούν καθοριστικές παραμέτρους για την επιβίωση στο μέλλον, τόσο του έθνους στο σύνολο του, όσο και του κυπριακού ελληνισμού ειδικότερα.
Οι μέχρι σήμερα σχέσεις μεταξύ του Κυπριακού Κέντρου και των Κυπρίων Αποδήμων ήταν αποσπασματικές και ασυντόνιστες.
Το κυπριακό κράτος αντιμετώπισε τους αποδήμους χωρίς μακρόπνοη στρατηγική και πραγματική κοινωνική ευαισθησία.
Μέχρι σήμερα δεν υπήρξε μια μακροπρόθεσμη εθνικής στρατηγικής στο θέμα των αποδήμων συμπατριωτών μας.
Οι εκάστοτε κυβερνήσεις ποτέ δεν αξιοποίησαν αποτελεσματικά τους Κύπριους απόδημους οι οποίοι με την πολιτική και κοινωνική δραστηριότητα τους ασκούν επιρροή στα κέντρα λήψεως αποφάσεων της χώρας όπου κατοικούν.
Μέχρι σήμερα δεν υπήρξε η στοιχειώδης συντονισμένη και προγραμματισμένη οργάνωση των κυπριακών κοινοτήτων του εξωτερικού, ώστε η δραστηριότητά τους να αποτελέσει δίαυλο επικοινωνίας, φιλίας και συνεργασίας με τις χώρες εγκατάστασης τους.
Ακόμα δεν υπήρξε ποτέ πρόθεση για αντιμετώπιση και επίλυση των σοβαρών προβλημάτων, που αντιμετωπίζουν οι επαναπατριζόμενοι απόδημοι Κύπριοι στην προσπάθεια τους για επαναπατρισμό και επανένταξη στο οικονομικό, κοινωνικό και πολιτικό σύστημα του τόπου τους.
Τέλος απουσιάζουν οι αναγκαίοι θεσμοί για την ενίσχυση των σχέσεων της Κύπρου με τον απανταχού απόδημο ελληνισμό.
ΠΡΟΤΑΣΕΙΣ ΕΥΡΩΠΑΪΚΟΥ ΚΟΜΜΑΤΟΣ
Δημιουργία "Γραμματείας Απόδημων Κυπρίων" στο Υπουργείο Εξωτερικών για συντονισμό και επίλυση όλων των θεμάτων που αφορούν στους αποδήμους.
Σήμερα εμπλέκονται όλα τα Υπουργεία προκαλώντας μεγάλες δυσκολίες και διαμορφώνοντας δυσμενείς συνθήκες για την ανάπτυξη της συνεργασίας κράτους και αποδήμων.
Θεσμική αναβάθμιση και ενίσχυση των οργάνων των αποδήμων μας, που ως τώρα έχουν θεσμοθετηθεί και λειτουργούν.
Νομοθετική αντιμετώπιση όσων ζητημάτων και προβλημάτων ταλανίζουν τις τάξεις των αποδήμων με ταχεία προώθηση σχετικής νομοθεσίας.
Στήριξη επενδυτικών προθέσεων στην Κύπρο από απόδημους επιχειρηματίες.
Δημιουργία συνεργασιών για προώθηση κυπριακών προϊόντων από ομογενειακές επιχειρήσεις στις χώρες δραστηριότητας τους.
Έκδοσης εκλογικών βιβλιαρίων και συμμετοχή των αποδήμων στις εκλογικές διαδικασίες του τόπου, με καθιέρωση της ψηφοφορίας στους τόπους διαμονής.
Ενίσχυση της κυπριακής παρουσίας στο Συμβούλιο Απόδημου Ελληνισμού (Σ.Α.Ε.) και παροχή υποστήριξης για πολιτική και οργανωτική συγκρότηση του "Κοινού των Ελλήνων" με την εξάπλωση και την ενίσχυση των θεσμών και των δραστηριοτήτων του Σ.Α.Ε.
Συμβολή της Κύπρου στη μετεξέλιξη του Συμβουλίου Απόδημου Ελληνισμού σε μη κυβερνητικό Διεθνή Οργανισμό, γεγονός που θα οδηγήσει στη συσπείρωση όλων των φιλελληνικών δυνάμεων μέσα σε ένα ενισχυμένο νομικό πλαίσιο (π.χ. καθεστώς παρατηρητή στον Ο.Η.Ε.).
Παροχή κινήτρων για επαναπατρισμό,
απλοποίηση του συστήματος παλιννόστησης
 και διευκόλυνση της ομαλής ενσωμάτωσης των αποδήμων στην κυπριακή κοινωνία.
Ενεργοποίηση Οργάνων και Επιτροπών του Κυπριακού Κοινοβουλίου και καθιέρωση διαρκούς διαλόγου με τους αποδήμους και τις κυβερνήσεις τους για την επίλυση των προβλημάτων τους.
Στην αυγή του 21ου αιώνα, ο απανταχού Ελληνισμός οφείλει να διαφυλάξει την ταυτότητά του, τον πολιτισμό του, να ενώσει τις δυνάμεις του και με τα όπλα της διαχρονικότητας και του κοσμοπολιτισμού να προχωρήσει στο νέο αιώνα.
Εμείς πιστεύουμε στις δυνάμεις του οικουμενικού ελληνισμού.
Θεωρούμε απαραίτητη την αταλάντευτη συνέχιση της δημιουργικής του προσπάθειας και της ιστορικής του παρουσίας ανά τον κόσμο με την διαμόρφωση ενός πλέγματος αλληλεγγύης και συμπαράστασης.
Η Κυπριακή Δημοκρατία είναι το μόνο διεθνώς αναγνωρισμένο κράτος στην Κύπρο, το οποίο συμμετέχει ισότιμα στην Ευρωπαϊκή Ένωση ως πλήρες μέλος.
Το μέλλον της Κυπριακής Δημοκρατίας και η πορεία επίλυσης του κυπριακού, βρίσκονται σε μια πραγματικά καθοριστική καμπή.
Οι νέες συνθήκες που διαμορφώθηκαν μετά το δημοψήφισμα της 24ης Απριλίου και την ένταξη της Κυπριακής Δημοκρατίας στην Ε. Ε δίδουν μια νέα δυναμική στην επίλυση του προβλήματος.
Αξιοποιώντας τις νέες εξελίξεις και λαμβάνοντας υπόψη τους πάγιους στόχους όλων των μερών που έχουν συμφέροντα στην περιοχή μας, επιβάλλεται η δική μας η πλευρά να προχωρήσει σε επανασχεδιασμό, αναπροσαρμογή και εμπλουτισμό της στρατηγικής μας για την επίτευξη το ταχύτερο μιας δίκαιης, δημοκρατικής, λειτουργικής λύσης,
 που θα σέβεται τα Θεμελιώδη δικαιώματα και Ελευθερίες Ελληνοκυπρίων και Τουρκοκυπρίων
και θα είναι πλήρως συμβατή με το Ευρωπαϊκό κεκτημένο, τις αρχές και τις αξίες που αποτελούν θεμελίωμα της Ευρωπαϊκής Ένωσης, μιας ΕΥΡΩΠΑΊ'ΚΗΣ ΛΥΣΗΣ.
Το OXI δεν είναι άρνηση αλλά διεκδίκηση λύσης
Για το ΕΥΡΩΠΑΪΚΟ ΚΟΜΜΑ η ιστορική απόφαση του 76% των Ελληνοκυπρίων που απέρριψε το ΣΧΕΔΙΟ ΑΝΑΝ, δεν μεταφράζεται σε άρνηση για λύση ή παραίτηση από την ελπίδα και την προσδοκία για μια πραγματική ασφαλή διευθέτηση.
Αντίθετα ο κυπριακός λαός με το OXI έδωσε σαφέστατη εντολή διεκδίκησης λύσης, η οποία θα εδράζεται στις ευρωπαϊκές αρχές και αξίες.
Το ζητούμενο συνεπώς στην παρούσα φάση είναι η χάραξη και υλοποίηση στρατηγικής για την πραγμάτωση της λαϊκής εντολής του δημοψηφίσματος.
Το Ευρωπαϊκό ΚΟΜΜΑ, με απόλυτο σεβασμό στην ετυμηγορία του λαού αναλαμβάνει ρητή δέσμευση να προωθήσει Ευρωπαϊκή ΛΥΣΗ και να υπερασπιστεί την κρυστάλλινη εντολή της πλειοψηφίας του 76% του κυπριακού λαού.
Το Σχέδιο ΑΝΑΝ είναι ξεπερασμένο
Στο Ευρωπαϊκό ΚΟΜΜΑ θεωρούμε ότι το ΣΧΕΔΙΟ ΑΝΑΝ έχει ξεπεραστεί από τα γεγονότα και δεν μπορεί να γίνει αποδεκτό με διακοσμητικές αλλαγές.
 Θεωρούμε μάταιη και επικίνδυνη την προσέγγιση συζήτησης του ΣΧΕΔΙΟΥ ΑΝΑΝ για τρεις λόγους:
Πρώτον:  Διότι υπάρχει κίνδυνος εγκλωβισμού μας και αποδοχής του ΣΧΕΔΙΟΥ ΑΝΑΝ ως έχει ή με διακοσμητικές αλλαγές.
Δεύτερον: Διότι υπάρχει κίνδυνος να οδηγηθούμε σε μια αποτυχημένη διαδικασία με αποτέλεσμα την αναβάθμιση του ψευδοκράτους
 και κατ' επέκταση την παγίωση της διχοτόμησης.
Τρίτον:  Διότι υπάρχει κίνδυνος να οδηγηθούμε σε ατέρμονες προσπάθειες και συζητήσεις που θα διαιωνίζουν το πρόβλημα.
ΣΥΝΟΛΙΚΗ  ΣΤΡΑΤΗΓΙΚΗ ΓΙΑ ΕΥΡΩΠΑΪΚΗ ΛΥΣΗ
Το ΕΥΡΩΠΑΪΚΟ ΚΟΜΜΑ αντιλαμβάνεται ότι ο Κυπριακός λαός στο σύνολο του επιθυμεί το ταχύτερο δυνατό ΛΥΣΗ
 και εισηγείται την αξιοποίηση του Ευρωπαϊκού περιβάλλοντος για ευρωπαϊκή διευθέτηση του Κυπριακού.
 Ένας τέτοιος στόχος απαιτεί ανάληψη δικών μας πρωτοβουλιών.
Το ΕΥΡΩΠΑΪΚΟ ΚΟΜΜΑ υποστηρίζει ότι η συνολική διευθέτηση του Κυπριακού θα προέλθει μέσα από μια δημοκρατική διαδικασία στα πλαίσια του ΟΗΕ και με τη συμμετοχή της Ευρωπαϊκής Ένωσης, η οποία θα διασφαλίζει τη σύνταξη με τη συμμετοχή όλων των Κυπρίων, των Συνταγματικών Πτυχών του νέου Πολιτειακού Συστήματος διακυβέρνησης της Κύπρου.
Η διαδικασία αυτή θα επιτρέπει στον λαό της Κύπρου, να ξεπεράσει τα αδιέξοδα και να υιοθετήσει μέσα και μέτρα τα οποία θα οδηγήσουν σε μια ειρηνική και δημοκρατική συμβίωση,
που θα οικοδομήσουν μια ΕΥΡΩΠΑΪΚΗ ΛΥΣΗ που να στηρίζεται σε αρχές και αξίες που θα έχουν όφελος για ολόκληρο τον κυπριακό λαό Ελληνοκύπριους και Τουρκοκύπριους.
Τα μόνα νομικά όρια της συντακτικής διαδικασίας θα πρέπει να είναι η αυστηρή συμμόρφωση με τις ευρωπαϊκές αρχές και το κοινοτικό κεκτημένο
 και με τις διεθνείς πρόνοιες σχετικά με τα πολιτικά και ανθρώπινα δικαιώματα που πηγάζουν από το διεθνές δίκαιο, από την Ευρωπαϊκή Σύμβαση για τα Ανθρώπινα Δικαιώματα και άλλα Ευρωπαϊκά θεσμικά μέσα.
Αρχές της Ευρωπαϊκής Λύσης
Για το ΕΥΡΩΠΑϊΚΟ ΚΟΜΜΑ η ευρωπαϊκή λύση είναι η διευθέτηση που οδηγεί σε ασφαλές και σίγουρο μέλλον και είναι πλήρως συμβατή με το Ευρωπαϊκό κεκτημένο, τις θεμελιώδεις αρχές και αξίες της Ευρωπαϊκής Ένωσης.
Επιδιώκουμε μια Λύση που:
 Να εξασφαλίζει τη συνέχιση της Κυπριακής Δημοκρατίας, την ενότητα του Κράτους, των θεσμών της οικονομίας και του λαού μας.
 Να στηρίζεται στις αρχές των Ανθρωπίνων Δικαιωμάτων και των Θεμελιωδών Ελευθεριών, όπως αυτές υπάρχουν στις σχετικές Ευρωπαϊκές και Διεθνείς Συμβάσεις.
 Να είναι πλήρως συμβατή με το Ευρωπαϊκό κεκτημένο, τις αρχές και τις αξίες που είναι οικοδομημένη η Ευρωπαϊκή Ένωση.
 Να ενισχύει και να διευρύνει τη συμμετοχή της Κυπριακής Δημοκρατίας ως πλήρες μέλος της Ε.Ε σε όλες τις υπάρχουσες, αλλά και τις μελλοντικές πολιτικές της.
 Να προνοεί για την ύπαρξη μιας κυριαρχίας, μιας ιθαγένειας και μιας διεθνούς προσωπικότητας, ώστε να επιτρέπει στους Πολίτες να ζουν χωρίς φυλετικούς και ρατσιστικούς διαχωρισμούς.
 Να τερματίζει την παρουσία των ξένων στρατευμάτων και εποίκων.
 Να καταργεί τα οποιασδήποτε μορφής επεμβατικά δικαιώματα τρίτων χωρών.
 Να είναι συμβατή με τις αποφάσεις των Ευρωπαϊκών και Διεθνών Δικαστηρίων και να σέβεται τα δικαιώματα περιουσίας όλων των Κυπρίων Πολιτών.
Αξιοποίηση του Ευρωπαϊκού Περιβάλλοντος και του χρόνου μέχρι τη λύση
Σήμερα Ελλάδα, Τουρκία και Κύπρος, Ελληνοκύπριοι και Τουρκοκύπριοι έχουν κοινό στόχο. Την Ευρώπη.
Η στρατηγική επίτευξης της λύσης είναι συναφής με την πορεία της Τουρκίας προς την ΕΕ.
Το ΕΥΡΩΠΑϊΚΟ ΚΟΜΜΑ επιθυμεί μια δημοκρατική και ευρωπαϊκή Τουρκία ενταγμένη στην Ευρωπαϊκή Ένωση.
Για να ενταχθεί, όμως, η Τουρκία στην Ευρωπαϊκή Ένωση θα πρέπει να αποδεχθεί την ευρωπαϊκή δημοκρατική λύση.
Ανεξάρτητα από τις όποιες άλλες προσπάθειες, θεωρούμε σημαντικό, την ανάληψη από την πλευρά μας, επιμέρους πρωτοβουλιών, για αξιοποίηση του χρόνου μέχρι την τελική λύση.
Με δικές μας πρωτοβουλίες εκτός τους σχεδίου Ανάν θα μπορεί ο χρόνος να αξιοποιηθεί μέσα στα πλαίσια της λειτουργίας της Ευρωπαϊκής Ένωσης αξιοποιώντας το Ευρωπαϊκό περιβάλλον και την λειτουργία των θεσμών της Ένωσης.
Τέτοιες πρωτοβουλίες μπορεί να είναι:
Προτάσεις για το άνοιγμα της Αμμοχώστου
 Προτάσεις για μείωση των στρατευμάτων κατοχής στους αριθμούς π. χ. των 8.000-10.000 χιλιάδων
 Προτάσεις για ευρύτερη απαγκίστρωση σε κάθε σημείο όπου υπάρχει παλιά αλλά και νέα δίοδος διέλευσης
 Προτάσεις για απογραφή στα κατεχόμενα από ανεξάρτητο οργανισμό
Η άσκηση Veto
Για να ενισχύσουμε τη διαπραγματευτική μας θέση έναντι της Άγκυρας, θα πρέπει να είμαστε έτοιμοι και αποφασισμένοι να ασκήσουμε το δικαίωμα του Veto , στην ενταξιακή πορεία της Τουρκίας.
Για την πρόοδο της ένταξης της Τουρκίας υπάρχουν 35 κεφάλαια. Θα πρέπει να επιδιώξουμε να ανοίξουν εκείνα τα κεφάλαια που έχουν σχέση με την αναγνώριση της Κυπριακής Δημοκρατίας και την εφαρμογή της τελωνειακής ένωσης.
Προτάσσοντας το Veto θα μπορούμε να πιέσουμε την Άγκυρα να συμμορφωθεί με τις υποχρεώσεις της έναντι της Κυπριακής Δημοκρατίας.
Θα πρέπει με κάθε τρόπο να γίνεται σαφές ότι η Τουρκία για να αποφύγει την ενεργοποίηση του μηχανισμού του VETO οφείλει:
Να εφαρμόσει το πρωτόκολλο για την τελωνειακή ένωση τερματίζοντας το εμπάργκο που εφαρμόζει σε βάρος των πλοίων και των αεροσκαφών της Κυπριακής Δημοκρατίας.
Να αναγνωρίσει την Κυπριακή Δημοκρατία.
Να αρχίσει συζήτηση για άμεση αποχώρηση των τουρκικών στρατευμάτων από την Κύπρο και η αντικατάστασή τους με δύναμη της Ευρωπαϊκής Ένωσης, η οποία θα ελέγχει την κατάσταση και την ασφάλεια στο νησί.
Να αρχίσει η απομάκρυνση των εποίκων αφού προηγηθεί απογραφή πληθυσμού.
Μόνο εάν η Άγκυρα προχωρήσει στην υλοποίηση των πιο πάνω προϋποθέσεων τότε θα ανοίξει ο δρόμος για την δημοκρατική διαδικασία που θα οδηγήσει στην Ευρωπαϊκή Λύση του κυπριακού.
Μια δημοκρατική και ευρωπαϊκή λύση θα είναι βιώσιμη από το περιεχόμενο της και αποδεκτή από Ελληνοκύπριους και Τουρκοκύπριους διότι όχι μόνο δε θα τους αδικεί, αλλά θα τους διασφαλίζει και τα δικαιώματα και την ειρηνική, κοινωνική και οικονομική τους ανάπτυξη.
Η ευρωπαϊκή λύση είναι η μόνη ρεαλιστική διέξοδος.
 Διότι, οι μέχρι πρότινος ρεαλιστικές δήθεν προτάσεις και πολιτικές που μορφοποιήθηκαν στο σχέδιο Ανάν αποδείχτηκαν ουτοπικές, εξωπραγματικές και απορρίφθηκαν από την πλειοψηφία των Ελληνοκυπρίων.
Στο ΕΥΡΩΠΑϊΚΟ ΚΟΜΜΑ είμαστε:
Αποφασισμένοι, ενωμένοι να παλέψουμε για το Ευρωπαϊκό μας μέλλον.
Αποφασισμένοι και ενωμένοι να παλέψουμε για τις ευρωπαϊκές αρχές και αξίες.
Αποφασισμένοι και ενωμένοι να παλέψουμε για αυτά που δικαιούμαστε σαν ισότιμα μέλη της Ε. Ε.
Αποφασισμένοι και ενωμένοι να παλέψουμε για μια ασφαλή ευημερούσα πατρίδα που θα εξασφαλίζει το μέλλον μας.
