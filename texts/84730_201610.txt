საქართველოს პატრიოტი
ერთი გული - მამაცი და ღირსეული
დავით თარხან–მოურავი, “საქართველოს პატრიოტთა ალიანსის“ თავმჯდომარე: პატრიოტიზმი არის ფიქრი, აზროვნება, საუბარი, მეტყველება, მოქმედება ეროვნული სულისკვეთების შესაბამისად.
აი, ეს არის პატრიოტიზმი.
რა არის ეროვნული სულისკვეთება?
ეროვნული სულისკვეთება არის სამშობლოსადმი თავდადება,
რწმენისადმი ერთგულება,
ყოველივე ქართულის სიყვარული და ენის პატივისცემა.
ეროვნული სულისკვეთება შორს არის სიძულვილისგან.
ჩვენ არ გვძულს სხვა. პირიქით, ღია ვართ.
მზად ვართ, მივიღოთ ყველაფერი კარგი სხვისა მაგრამ ჩვენსას სულ ხელისგულზე ვატარებთ.
ეს არის პატრიოტიზმი!
ჩვენ უნდა დავრჩეთ ქართველებად
რამდენიმე თვეა პოლიტიკაში ახალი აზრი ინერგება, - თურმე „ქართული ნიშნავს არაევროპულს და რაც არაევროპულია, ის რუსულია“.
ეს არის ცნებათა აღრევა.
„მე ვარ ქართველი“ ნიშნავს, რომ მე არ ვარ ფრანგი, მე არ ვარ გერმანელი, მე არ ვარ პოლონელი, მე არ ვარ რუსი.
ამას ნიშნავს „მე ვარ ქართველი“.
მაგრამ მეც — ქართველსაც რუსსაც, პოლონელსაც, გერმანელსაც და ფრანგსაც —თითოეულ ჩვენგანს ჩვენი თავი ევროპელად მიგვაჩნია.
ამავდროულად, „მე ვარ ქართველი“ ნიშნავს, რომ მე არა ვარ ამერიკელი, არ ვარ ჩინელი, არ ვარ იაპონელი, არ ვარ ავსტრალიელი.
„მე ვარ ქართველი“ ნიშნავს, რომ მე მინდა შევინარჩუნო ჩემი ეროვნული თვითმყოფადობა;
მე მინდა ვიცხოვრო ჩემი რწმენის, ჩემი ტრადიციების, ჩემი ადათ-წესების, ჩემი ფასეულობების დაცვით.
ჩვენ არ უნდა ვიყოთ უფრო მეტად გერმანელები, ვიდრე გერმანელები არიან და უფრო მეტად ფრანგები, ვიდრე ფრანგები არიან.
ჩვენ უნდა დავრჩეთ ქართველებად და ჩვენ უნდა ვიყოთ მტკიცენი ჩვენი ცხოვრების წესის დაცვის საკითხში!
ირმა ინაშვილი, საქართველოს პატრიოტთა ალიანსის“ გენერალური მდივანი: ჩვენ ყველანი საქართველოს შვილები ვართ, გვიყვარს ჩვენი სამშობლო და გვაქვს განსხვავებული აზრები - ვიღაცას უნდა ნატო და ვიღაცას არ უნდა ნატო.
ეს არ შეიძლება იყოს ბრძოლის და ურთიერთდაპირისპირების მიზეზი.
საქართველოს ირგვლივ უნდა გავერთიანდეთ!
ჩვენ პატარა ქვეყანა ვართ და ჩვენი პოლიტიკა აუცილებლად უნდა იყოს დიდ ქვეყნებს შორის ბალანსის პოლიტიკა.
გავიცნოთ ერთმანეთი! დავგეგმოთ, როდის და როგორ შევხვდეთ ერთმანეთს; განვსაზღვროთ, როდის შეიძლება ჩამოვიდეთ თქვენს ქალაქსა თუ სოფელში; დავსახოთ საერთო მოქმედების გეგმა და ერთად მოვიპოვოთ გამარჯვება! დაგვირეკეთ: 514123838; 592090938; 595760008; (032)2933198.
ქართული ფასეულობა არის ერთგულება, თავდადება და ვაჟკაცობა, ანუ სიყვარული
ქართული ფასეულობა არის ერთგულება და ამ ერთგულებაზე დაფუძნებულ თავდადება, რაც, სხვათა შორის, არ არის ადვილი.
კაცი შეიძლება ერთგული იყოს, მაგრამ რაღაც ვითარებაში თავდადება არ ეყოს.
ქართული ფასეულობა არის თავდადების საფუძველზე ვაჟკაცობა.
ვაჟკაცობა — ეს არის სიკეთით აღვსილი სიმამაცე.
სიმამაცე თავისთავად არის უნარი, სძლიო საკუთარ შიშს.
სიმამაცე შეიძლება იყოს ბოროტი – თემურ ლენგი, იგივე კოჭლი თემური, ძალიან მამაცი კაცი იყო, მაგრამ ძალიან ბოროტი.
თუ კაცს შეუძლია ერთგულება თავდადება და ვაჟკაცობა, - ეს არის სიყვარული.
ქართული ფასეულობა არის სიყვარული.
ყველაფერი ეს სიკეთეს ეფუძნება.
ქართული ფასეულობა არ არის შური, არ არის შუღლი და არ არის სიძულვილი.
ქართული ფასეულობა გამორიცხავს ქსენოფობიას.
ჩვენ ამიტომაც არ გვძულდა არასდროს ირგვლივ მცხოვრები ერები და ჩვენ ამის გამო ვიყავით კავკასიის ცენტრი.
ამიტომაც არის, რომ აქ თავს სომეხიც აფარებდა, აზერბაიჯანელიც, ებრაელიც, ოსიც და ჩეჩენიც.
ჩვენ ყოველთვის შორს ვიყავით როგორც ეროვნული, ასევე რელიგიური შუღლისგან.
სწორედ იმიტომ ვიყავით შორს, რომ სიყვარული ჩვენთან ერთგულებას, თავდადებას და ვაჟკაცობას ანუ სიკეთით აღვსილ სიმამაცეს ეფუძნებოდა.
ეს არის ჩვენი ფასეულობა, ეს არის ჩვენი აზროვნება და ამიტომ უნდა ვიამაყოთ რომ ქართველები ვართ!
დავაფასოთ პატრიარქი
და მაინც რატომ აუჯანყდა სატანა ღმერთს?!
რატომ და, – ერთ მშვენიერ დღეს მიმოიხედა ირგვლივ და თქვა: საოცრად ვკაშკაშებ მე.
ასე დაიბადა თავმოწონება.
შემდეგ თქვა: სხვებზე მეტად ვკაშკაშებ მე.
ეს თვითმოხიბლვა იყო.
შემდეგ თქვა: ყველას ვჯობივარ მე.
ეს თვითგანდიდება იყო.
ამის შემდეგ კი თქვა: ვარსკვლავთა ზედა დავდგა ტახტი ჩემი და ვიყო ვითარცა უზენაესი.
აი ეს უკვე ქედმაღლობა იყო.
თავმოწონება, თვითმოხიბლვა, თვითგანდიდება, ქედმაღლობა, - ეს ყველაფერი არის ამპარტავნების ყლორტები.
სატანამ ღმერთს თავი რომ გაუტოლა, თქვა: ღმერთს ნაკლი უნდა ვუპოვოო, მაგრამ ნაკლი რომ ვერ უპოვა, შეშურდა და ღმერთს ნაკლი შეუთხზა; ჯერ შეუთხზა და მერე სხვასაც დააჯერა, ღმერთს ბევრი ნაკლი აქვსო.
ასე დაიბადა ტყუილი და ცილისწამება.
ღმერთს ცილისწამებით რომ ვერაფერი ავნო, შეიძულა.
სხვათა შორის, სულ ცოტა ხნის წინ ჩვენს ქვეყანაში, ამპარტავნების, შურისა და სიძულვილის გამო ადამიანებს ცილს სწამებდნენ, აწამებდნენ და კლავდნენ.
ღვთის წყალობით, ჩვენმა ქვეყანამ თავი დააღწია ამ უბედურებას.
მაგრამ დღეს ბევრად მეტი თვითკრიტიკულობა და ერთმანეთის დაფასება გვმართებს.
პატრიარქსაც არაერთხელ უსაუბრია თავის დამდაბლებაზეც და ერთმანეთის დაფასებაზეც, მაგრამ ჩვენ?!
ჩვენ ჩვენი თავი პატრიარქზე ბრძენიც გვგონია, - ვთლით, რომ მასზე უკეთესები ვართ, - და ხშირად მიგვაჩნია, რომ ჩვენი ტვირთი მის ტვირთზე უფრო მძიმეა.
თავი უნდა დავიმდაბლოთ და სიხარული შემოვა ჩვენს ცხოვრებაში.
პატივი ვცეთ ერთმანეთს
პარიზში მომხდარმა ტრაგედიამ საზოგადოება ორად გაყო: ერთნი ამბობენ, „ჩვენ პრესის თავისუფლების მომხრენი ვართ და ჩვენ გვქვია შარლი“, მეორენი ამბობენ, — „ჩვენ ღვთის შეურაცხყოფას არავის ვაპატიებთ, ჩვენ გვქვია საიდი“.
მაგრამ, ვის მხარესაა სიმართლე?
ალბათ ნახევარ საუკუნეზე მეტია, რაც მსოფლიომ მიიღო დეკლარაცია „ადამიანის უფლებების შესახებ“ და მთელი ამ პერიოდის განმავლობაში კაცობრიობა სრულიად ახალი ძალებით იბრძოდა და ახალი ხერხებით და მეთოდებით, ახლებურად იბრძოდა ადამიანის უფლებებისთვის, აზრის გამოხატვისთვის, თანასწორობისთვის.
ეს არის ძალიან კარგი, ეს არის აუცილებელი, უმნიშვნელოვანესი,
მაგრამ ნახევარი საუკუნის წინ ყველას ესმოდა, რომ ჩვენი თავისუფლება მთავრდება იქ, სადაც იწყება სხვისი შეურაცხყოფა.
აი, დღეს ჩვენ ეს დაგვავიწყდა.
მეორე არის ის, რომ ხალხს დაავიწყდა ღმერთი, ხალხს დაავიწყდა ლოცვა;
ხალხს დაავიწყდა მარხვა და ხალხს დაავიწყდა, რომ მორწმუნეთათვის ღმერთი არის ზეციური მამა;
მორწმუნე კაცისთვის ღმერთი და მშობლები ერთია.
ჩვენ ხომ არავის არ ვაპატიებთ მშობლების შეგინებას, შეურაცხყოფილად ხომ ვგრძნობთ თავს.
ზუსტად ასევე გრძნობს თავს მორწმუნე კაცი, როდესაც ვიღაც შეურაცხყოფს ღმერთს.
მისთვის ეს იგივეა, რაც მშობლების შეურაცხყოფა.
მაგრამ მესამეცაა: იუდაიზმი გვეუბნება, რომ არ მოკლა კაცი; ქრისტიანობა გვეუბნება, რომ არ მოკლა კაცი; ისლამი გვეუბნება, რომ არ მოკლა კაცი.
არავითარ შემთხვევაში არ უნდა მოკლა კაცი, რანაირად შეურაცხყოფილიც უნდა იყო.
ჩვენ არავითარ შემთხვევაში არ უნდა ვკლავდეთ ერთმანეთს,
მაგრამ არც არავითარ შემთხვევაში არ უნდა ვაყენებდეთ ერთმანეთს შეურაცხყოფას.
ახლა არის დრო მოთმინებისა
ჩვენ უნდა მიმოვიხედოთ ირგვლივ, — რა ხდება.
რა ხდება ეგვიპტეში? — კოპტებს აჭრიან თავებს; რა ხდება ლიბიაში? – ომი და უბედურება; რა ხდება სირიაში? – მძვინვარებს სამოქალაქო ომი; რა ხდება ერაყში? – თავებს ხომ აჭრიდნენ ქურთებს, ახლა კაცი დაწვეს ცოცხლად; რა ხდება უკრაინაში? — ჩვენს თვალწინ უკრაინა სამად გახლიჩეს.
ჩვენ უნდა გავიგოთ, უნდა გავიაზროთ, უნდა გავითავისოთ, რომ არის დრო ბრძოლისა და არის დრო მოთმინებისა.
აი, ახლა არის მოთმინების დრო, სიმშვიდის დრო; ახლა არის დრო, როცა მაქსიმალურად უნდა მოვერიდოთ სხვის ბრძოლაში, სხვათა ომებში ჩართვას.
ჩვენ უნდა ვუთხრათ ნატოს: ვითანამშრომლოთ, გავაგრძელოთ თანამშრომლობა,
მაგრამ ახალ ნაბიჯებს ნუ გადავდგამთ, ახალ ცენტრებს ნუ ავაშენებთ, ისეთ რამეს ნუ გავაკეთებთ, რაც საქართველოს დაშლამდე მიიყვანს.
თუ ეს ხელისუფლებამ ახლა ვერ გაიგო, ვერ გაიაზრა, ვერ გულისხმაჰყო, ჩვენ ვდგავართ საშიშროების წინაშე, - საქართველო შეიძლება საბოლოოდ დაიღუპოს!
ჩვენ უნდა შევქმნათ მადლიერი საზოგადოება
ჩვენი საზოგადოება არის მძიმედ დაავადებული; -
მთლიანად ჩვენი საზოგადოებაც და თითოეული ჩვენგანიც თითოეულ ჩვენგანს ჰგონია, რომ მხოლოდ ის არის ძალიან წესიერი, ძალიან პატიოსანი, ძალიან კარგი ადამიანი; მხოლოდ მას ძალუძს კეთილშობილური საქციელი; მის ძმას ძალუძს კარგი საქციელი, ან ბიძაშვილს, ან ნათესავს, ან უახლოეს მეგობარს, სხვას არავის.
აი, ამის გამო ჩვენ სხვის კარგ და კეთილშობილურ საქციელს ზოგჯერ გმირობასაც კი, არაფრად ვაგდებთ.
უფრო მეტიც; ეჭვის თვალით ვუყურებთ.
მუდმივად ვეძებთ შავ კატას ნათელ ოთახში მაშინ, როდესაც ეს კატა ამ ოთახში არ არის.
მოკლედ, ვებრძვით ერთმანეთს.
სინამდვილეში ეს არის ჩვეულებრივი შური.

ჩვენ, აი, ამ შურისგან უნდა გავთავისუფლდეთ.
მიმოვიხედოთ და აღმოვაჩენთ, რომ ჩვენს გარშემო არის უამრავი ძალიან წესიერი, ძალიან პატიოსანი, ძალიან კარგი ადამიანი.
რაც უფრო მნიშვნელოვანია, აღმოვაჩენთ, რომ ძალიან ბევრია ჩვენზე ბევრად უკეთესი.

ჩვენ კი არ უნდა მებრძოლოთ ერთმანეთს, არამედ იოტისოდენა სიკეთეც კი უნდა დავუფასოთ.
ჩვენ უნდა შევქმნათ და ავაშენოთ მადლიერი და არა უმადური საზოგადოება.
ჩვენ გვირჩევს საქართველო! ვინ არის „საქართველოს პატრიოტთა ალიანსის“ ამომრჩეველი?
„საქართველოს პატრიოტთა ალიანსის“ ამომრჩეველია მოქალაქე, რომელსაც სამართლიან სახელმწიფოში ცხოვრება სურს;
რომლისთვისაც სამშობლო არ არის მხოლოდ ტერიტორია;
რომლისთვისაც მთავარია მამული, მთავარია ენა, მთავარია სარწმუნოება.
„საქართველოს პატრიოტთა ალიანსის“ ამომრჩეველია მეცნიერი, რომელიც ხედავს, რომ საქართველოში მეცნიერება კვდება და სამეცნიერო სფერო სრულ სტაგნაციაშია, ხელისუფლებას კი არა აქვს ნება, რომ ქართული მეცნიერების მხარდაჭერა, სტიმულირება პრიორიტეტულ მიმართულებად გამოაცხადოს.
არც ნება აქვს და არც იცის, ეს როგორ გააკეთოს.
„საქართველოს პატრიოტთა ალიანსის“ ამომრჩეველია არქიტექტორი, რომლის თვალწინ თბილისმა სრულიად დაკარგა იერიც, სახეც და კოლორიტიც, ხოლო ამ პატიოსან არქიტექტორს გული სტკივა საკუთარ ქალაქზე...
იცის, როგორ დაეხმაროს მას, მაგრამ არავის სჭირდება, არ აღმოაჩნდა გავლენიანი ნათესავი ან მეგობარი, რომ დაესაქმებინა და თბილისის გადარჩენის კეთილ საქმეში ჩაერთო.
„საქართველოს პატრიოტთა ალიანსის“ ამომრჩეველია პედაგოგი, რომლის პროფესიაც ქვეყანაში უკიდურესად დაკნინებულია,
ხოლო განათლების სისტემა გაუაზრებელი და არაეფექტური;
ეროვნულ ღირებულებებს აცდენილ-მოწყვეტილი.
„საქართველოს პატრიოტთა ალიანსის“ ამომრჩეველია ექიმი, რომელმაც ყველაზე კარგად იცის” როგორ უჭირს მასთან მისულ ხალხს...
და, ამავდროულად, როგორ უჭირთ თავად ექიმებსაც.
„საქართველოს პატრიოტთა ალიანსის“ ამომრჩეველია დევნილი სოხუმიდან და ცხინვალიდან რომელიც დარწმუნებულია, რომ ჩვენ ქართულ მიწებს არასდროს დავთმობთ და არასდროს ვიტყვით, რომ აფხაზეთი საქართველოს ნაწილი არ ყოფილა.
არც რომელიმე სხვა ქვეყნის მონები გავხდებით.
გნებავთ, რუსეთი იყოს ეს
და გნებავთ, ამერიკის შეერთებული შტატები.
„საქართველოს პატრიოტთა ალიანსის“ ამომრჩეველია ტაქსის მძღოლი, რომელიც დაფახფახებული მანქანით ბზრიალებს დღე და ღამე, რომ ოჯახი არჩინოს, მაგრამ არასდროს იტყვის: ”დავიღალე“, და საპროტესტო აქციაზეც პირველი გამოდის იმიტომ, რომ პატრიოტია და ქვეყნის სიყვარულით უცემს გული.
ის კარგად არჩევს თეთრს, შავს და ნაცრისფერს. ნებისმიერ ექსპერტზე კომპეტენტური ექსპერტია.
„საქართველოს პატრიოტთა ალიანსის“ ამომრჩეველია მრავალშვილიანი ოჯახი, რომელსაც შია და სწყურია.
მას სჯერა, რომ ღამით არ დაგვეძინება თუ საკუთარ შვილებს გავათბობთ, ხოლო სხვათა შვილებს სცივათ.
ამიტომ ჩვენთანაა...
„საქართველოს პატრიოტთა ალიანსის“ ამომრჩეველია ჟურნალისტი, რომლისთვისაც ჟურნალისტობა პროპაგანდისტულ სამსახურში მუშაობა და კომპრომატების შეგროვება კი არა, სიმართლის მიუკერძოებელი წარმოჩენაა.
„საქართველოს პატრიოტთა ალიანსის“ ამომრჩეველია ქართველი ემიგრანტი რომელიც უცხოეთში მონურ შრომას ეწევა და საკუთარ ოჯახს და ქვეყანას ეხმარება;
რომელმაც კარგად იცის შრომის და სამშობლოს ფასი;
რომელსაც ერთი სული აქვს, ოჯახს დაუბრუნდეს, ამ დაბრუნებას კი სწორედ პატრიოტული ხელისუფლება უზრუნველყოფს.
„საქართველოს პატრიოტთა ალიანსის“ ამომრჩეველია აფხაზი და ოსი, ვინც თავის მომავალს ერთიან საქართველოში ხედავს და იცის, რომ რომ ამ ერების გადარჩენაში ჩვენ უდიდესი წვლილის შეტანა შეგვიძლია.
„საქართველოს პატრიოტთა ალიანსის“ ამომრჩეველია ეროვნული უმცირესობის წარმომადგენელი, ვისაც გაცნობიერებული აქვს, რომ პატრიოტული ხელისუფლება უზრუნველყოფს მათ სრულფასოვან ინტეგრაციას ერთიან ქართულ სახელმწიფოში.
„საქართველოს პატრიოტთა ალიანსის“ ამომრჩეველია ახალგაზრდობა, რომელსაც ფართოდ უნდა გავუღოთ კარი თანამედროვე, მსოფლიო სტანდარტების განათლების მისაღებად;
რომლის ახალგაზრდული ხედვა და ენერგია სამშობლოს სამსახურში უნდა ჩადგეს და რომელსაც სჯერა, რომ ამის მიღწევა მხოლოდ პატრიოტულ ხელისუფლებას შეუძლია.
„საქართველოს პატრიოტთა ალიანსის“ ამომრჩეველია სპორტსმენი,რომელიც საქართველოს სახელით მსოფლიო არენაზე ასპარეზობს, რომლის გამარჯვების ნიშნადაც სახელმწიფო დროშას აღმართავენ და ჰიმნს აჟღერებენ.
„საქართველოს პატრიოტთა ალიანსის“ ამომრჩეველია ჯარისკაცი, რომელიც უპირველესად სამშობლოს იცავს და რომელსაც სჯერა, რომ პატრიოტული ხელისუფლება ქართული მიწის ერთ გოჯსაც კი არავის დაუთმობს და საქართველოს გააერთიანებს.
„საქართველოს პატრიოტთა ალიანსის“ ამომრჩეველია პატიმარი, რომელმაც იცის, რომ პატრიოტული ხელისუფლების პირობებში მას ვერავინ გაუბედავს ცემას, წამებას, პატივისა და ღირსების შელახვას, სიცოცხლის მოსპობას.
„საქართველოს პატრიოტთა ალიანსის“ ამომრჩეველია პენსიონერი, რომელსაც იმდენად უყვარს თავისი სამშობლო, რომ მცირე პენსიისა და გაჭირვების მიუხედავად საპროტესტო აქციას არ აკლდება; რომელიც მუდმივად შვილებისა შვილიშვილების ბედნიერ მომავალზე ფიქრობს და ზრუნავს.
„საქართველოს პატრიოტთა ალიანსის“ ამომრჩეველია ყველა დედა, ვისაც უნდა, რომ მისი შვილები საკუთარ სამშობლოში ეროვნულ ტრადიციებზე იზრდებოდნენ და ქართულ ღირებულებებთან ერთად
მსოფლიო ცივილიზაციის ღირებულებებსაც ეზიარონ.
„საქართველოს პატრიოტთა ალიანსის“ ამომრჩეველია ყველა, ვისაც უნდა, რომ ცხოვრობდეს სახელმწიფოში, სადაც ამომრჩევლის ხმებს არ იპარავენ,
სახელმწიფოში, სადაც არ ირღვევა მოქალაქის კონსტიტუციური უფლებები.
„საქართველოს პატრიოტთა ალიანსის“ ამომრჩეველი არის თითოეული გონიერი სამშობლოზე შეყვარებული, სამართლიანი, ალალმართალი ადამიანი.
ჩვენ ვართ ყველა ფენასა და კატეგორიაში!
ჩვენ ვართ საქართველოს პატრიოტები!
ჩვენ ბევრნი... ძალიან ბევრნი ვართ!
და კიდევ უფრო მეტნი გავხდებით!
ირმა ინაშვილი, „საქართველოს პატრიოტთა ალიანსის“ გენერალური მდივანი.
ბრძოლა არჩევნების გაყალბების წინააღმდეგ!
საქართველოს მთავარმა პროკურატურამ საგარეჯოს არჩევნებთან დაკავშირებით გამოძიება დაიწყო
კოალიცია „ქართულმა ოცნებამ" და მისმა ერთ-ერთმა სუბიექტმა - „რესპუბლიკურმა ჰარტიამ" 2015 წლის 31 ოქტომბრის საგარეჯოს შუალედური საპარლამენტო არჩევნები გააყალბა.
„საქართველოს პატრიოტთა ალიანსმა“, სამართლებრივი პროცედურების პარალელურად, 8 ნოემბერს გამართა საპროტესტო აქცია, რომელშიც 18 ათასზე მეტი ადამიანი მონაწილეობდა და იმავე დღეს პროტესტის უკიდურეს ფორმას - შიმშილობას მიმართა გამყალბებელთა დასჯის და სამართლიანი არჩევნების ჩატარების მოთხოვნით.
8 ნოემბრიდან 24 ნოემბრამდე 100-ზე მეტი ადამიანი შიმშილობდა უმძიმეს პირობებში თბილისში, მთავრობის ადმინისტრაციის შენობასთან, და საქართველოს ყველა დიდ ქალაქში.
ხელისუფლებამ მიიღო აქციის მონაწილეთა მოთხოვნები და პირობა დადო, რომ საარჩევნო გარემოს - კანონმდებლობას და ადმინისტრირებას მოაწესრიგებდა.
მიუხედავად ხელისუფლების დაპირებებისა ქართველ პატრიოტებს პროტესტი არ შეუწყვეტიათ: მასობრივი ინფორმაციის საშუალებებით მუდმივად მოითხოვდნენ არჩევნების გამყალბებელთა დასჯას!
მათ ჯერ არასამთავრობო და საერთაშორისო ორგანიზაციები, ხოლო შემდეგ მმართველი გუნდის წარმომადგენლებიც შეუერთდნენ და საგარეჯოში არჩევნების გაყალბებასთან დაკავშირებით გამოძიება დაიწყო.
საქართველოს მთავარმა პროკურატურამ საგარეჯოს მაჟორიტარულ არჩევნებთან დაკავშირებით გამოძიება დაიწყო სისხლის სამართლის კოდექსის 332-ე მუხლის პირველი ნაწილით, რაც სამსახურებრივი უფლებამოსილების ბოროტად გამოყენებას გულისხმობს.
საგარეჯოში შუალედური საპარლამენტო არჩევნების დღეს მუხროვანის სამხედრო ნაწილი, 50–ე საარჩევნო უბანი, დახურული იყო ჟურნალისტებისათვის.
გარდაბანში ადგილობრივი თვითმმართველობის არჩევნების დღეს სამხედრო ნაწილში საარჩევნო უბანი მედიისთვის გახსნეს, რადგან თავდაცვის მინისტრ თინა ხიდაშელს წინასწარ ჰქონდა ხმები განაწილებული „ნაციონალური მოძრაობის“ კანდიდატისთვისაც, თითქოსდა ჯარმა თავისუფალი არჩევანი გააკეთა ე.წ. პროდასავლური ძალების სასარგებლოდ, რაც ფარსი და ტყუილია.
თავდაცვის მინისტრმა გარდაბანში, სამხედრო უბანზე ხმები კვლავ მისთვის სასურველი პროპორციით გადაანაწილა, მორიგჯერ ბოროტად გამოიყენა თანამდებობა და ჩაიდინა დანაშაული.
არა - არჩევნების გაყალბებას
საარჩევნო გარემოს გაუმჯობესების მიზნით შექმნილი ინტერპარტიული ჯგუფის საგანგებო განცხადება
საგარეჯოს რაიონში, 31 ოქტომბერს” გაყალბებულ შუალედურ საპარლამენტო არჩევნებს, საარჩევნო გარემოს გაუმჯობესების მიზნით შექმნილი ინტერპარტიული ჯგუფი ეხმიანება.
ჯგუფში შემავალი თორმეტი პოლიტიკური ორგანიზაცია საგანგებო განცხადებას ავრცელებს:
„როგორც მოსალოდნელი იყო, პარლამენტისა და საკრებულოს შუალედურ არჩევნებში ყველა, ხუთივე, საარჩევნო ოლქში გამარჯვება მმართველმა პარტიამ მიიტაცა.
საქართველო კიდევ ერთხელ ჩადგა ყველაზე უფრო ავტორიტარული რეჟიმების რიგში, სადაც საარჩევნო ოლქების 100%-ს სახელისუფლებო გუნდი იგებს.
ბრეჟნევის დროის „საუკეთესო“ ტრადიციებში ერთ–ერთ, ვანის, საარჩევნო ოლქში მმართველმა პარტიამ ხმების 100% მიიღო.
არჩევნებმა ჩაიარა ტოტალური გაყალბების ფონზე.
ხელისუფლებამ გამოიყენა ყველა მეთოდი რომლებსაც გასულ წლებში „მოქალაქეთა კავშირი“ და შემდეგ „ნაციონალური მოძრაობა“ არჩევნების გასაყალბებლად მიმართავდნენ, მათ შორის, ადმინისტრაციული რესურსების შეიარაღებული ძალების, პოლიციის და სუსის მობილიზება და საარჩევნოდ გამოყენება, რაც დაგვირგვინდა დღის დასასრულს, როდესაც პირადად თავდაცვის მინისტრი აგროვებდა საუბნო კომისიების ოქმებს და აჯამებდა ხმებს.
ტოტალურ გაყალბებას ადასტურებს ის ერთადერთი პარტიაც კი, რომელიც მონაწილეობდა არჩევნებში და ხელისუფლების მიმართ შედარებით კონსტრუქციული მიდგომებით გამოირჩევა — „პატრიოტთა ალიანსი“.
მიუხედავად იმისა, რომ ბოიკოტის საკითხზე არსებობდა განსხვავებული პოზიცია და დაპირისპირება, არასაპარლამენტო ოპოზიცია ბოლომდე იბძოლებს გაყალბებული არჩევნების შედეგების გასაბათილებლად და გამარჯვებული კანდიდატის ხმების დასაცავად.
შუალედურ არჩევნებში, ხელისუფლებამ აჩვენა, თუ როგორ აპირებს „ქართული ოცნება“ 2016 წლის საპარლამენტო არჩევნების ჩატარებას.
ამ ვითარებაში გადაუდებელ აუცილებლობას წარმოადგენს არასაპარლამენტო ოპოზიციის და საზოგადოების გაერთიანება ხელისუფლების წინააღმდეგ, რათა ეს უკანასკნელი იძულებული გახდეს გაატაროს საარჩევნო რეფორმა, გააუქმოს მაჟორიტარული სისტემა
და 2016 წელს მშვიდობიანი გზით გადააბაროს ქვეყნის მართვის სადავეები დემოკრატიულ ძალებს.“
საქართველოს პატრიოტთა ალიანსის“ გენერალური მდივანი ირმა ინაშვილი: სპეცუბნების შექმნის წესი უნდა შეიცვალოს!
სპეცუბნები განსაკუთრებით, სამხედრო ნაწილების ბაზაზე, არ უნდა შეიქმნას ხელოვნურად, არჩევნების გაყალბების მიზნით!
ის, რაც მოხდა მუხროვანში, აღარ უნდა განმეორდეს!
დავანგრიოთ სიცრუე და ვაჩვენოთ, რამდენი ვართ!
საკამათო არაა, რომ ეგრეთწოდებული სოციალური კვლევების მიმართ, საზოგადოების დამოკიდებულება; უკიდურესად მძიმეა.
მეტიც, ოდიოზური NDI-ის და IRI-ის კვლევებმა, რომლებიც სისტემატურად აყალბებდნენ პარტიების და პოლიტიკოსების რეიტინგს, ქართველ საზოგადოებას არა მარტო NDI და IRI შეაძულა,
არამედ ამერიკის შეერთებულ შტატებზეც ძალიან გააბრაზა.
ჩვენ ჩავატარეთ კვლევა და გამოვკითხეთ 28 ათას 517 ადამიანი.
გამოკითხვაში მონაწილეობდა აბსოლუტურად ყველა ქალაქი, ყველა რეგიონი და რაიონი.
ჩვენ მოვიცავით სრულიად საქართველო და გაირკვა, რომ ჩვენი მოსახლეობის 4%-ს არ სურს NDI-ზე და IRI-ზე საუბარი.
მოსახლეობის 26%-მა საერთოდ არ იცის, ვინ და რა არის NDI და IRI და რა უნდათ ჩვენგან.
NDI-oს და IRI-ის ენდობა მოსახლეობის მხოლოდ 3%, ხოლო NDI-oს და IRI-ის არ ენდობა და მატყუარად თვლის საქართველოს მოსახლეობის 67%.
დააკვირდით, NDI-oს და IRI-ის ენდობა მოსახლეობის 3%, მატყუარად თვლის 67% და NDI-oს და IRI-ის არსებობის შესახებ საერთოდ არ იცის მოსახლეობის 26%-მა.
გამოკითხული 28 ათას 517 ადამიანიდან არცერთს არასოდეს შეხმიანებია NDI ან IRI და არ გამოუკითხავს.
კითხვაზე, - „შენი ოჯახის რომელიმე წევრი თუ გამოუკითხავს NDI-oს და IRI-ის, - 100%-მა უპასუხა, რომ არ გამოუკითხავს!
კითხვაზე, - „იცნობთ თუ რა ვინმეს, ვინც ოდესმე გამოუკითხავს NDI-oს და IRI-ის, -  100%-მა უპასუხა, რომ ასეთს არავის იცნობს!
კითხვაზე, - „გსმენიათ თუ არა, რომ ვინმე გამოეკითხა NDI-oს და IRI-ის?“, - 100%–მა უპასუხა, რომ ასეთს არავის იცნობს!
ჩვენ ერთად უნდა დავანგრიოთ NDI-oს და IRI-ის ტყუილი, ერთად უნდა მოვერიოთ ამ დიდ სიყალბეს!
ჩვენ ისევ მოგვიწევს ბრძოლა, ისევ მოგვიწევს მოქმედება და თავგანწირვაც.
ნუ დავნებდებით ტყუილს, ნუ გავტყდებით სულიერად, პირიქით, დავანგრიოთ სიცრუე და ვაჩვენოთ რამდენი ვართ!
ირმა ინაშვილი: საგარეჯოს არჩევნების გაყალბებას არაერთი ფაქტი ადასტურებს
სამწუხაროა, რომ ბატონი ბიძინა ივანიშვილი, რომელიც ერთ-ერთი ყველაზე გავლენიანი ფიგურაა ჩვენს ქვეყანაში, კვლავ აგრძელებს „რესპუბლიკური პარტიისა“ და „ნაციონალური მოძრაობის“ შანტაჟის ქვეშ ცხოვრებას.
ეს ჩვენი ქვეყნისთვის ტრაგიკული და სავალალო ფაქტია.
მოხარული ვარ, რომ პროკურატურამ თურმე ასეთ რეკორდულად მოკლე დროში გამოიძია საგარეჯოში შუალედური საპარლამენტო არჩევნების გაყალბების საქმე და თურმე ისიც დაამტკიცა, რომ დანაშაული არ მომხდარა და თავდაცვის მინისტრს თანამდებობა ბოროტად არ გამოუყენებია.
მაინტერესებს დაკითხეს თუ არა თინათინ ხიდაშელი.
გამოძიების მიმდინარეობისას იგი თავდაცვის მინისტრის პოსტს ინარჩუნებდა და იყო გამომძიებელზე და ჯარისკაცებზე ზეწოლის რეალური საფრთხე.
როდესაც ამის თაობაზე ვსაუბრობდით, იმას კი არ ვგულისხმობდით, რომ თინა ხიდაშელი შოლტით დაადგებოდა გამომძიებლებს.
თუმცა ესეც მის სტილშია, მას ახასიათებს ყველა სტრუქტურის დაშანტაჟება – „ქართული ოცნების“ პოლიტსაბჭოთი დაწყებული და პრეზიდენტის ადმინისტრაციით დამთავრებული.
ჩვენ გვახსოვს, თავდაცვის მინისტრმა როგორ დაუქნია თითი პრეზიდენტის მრჩეველს, ფიქრია ჩიხრაძეს როცა იგი მთავრობის ადმინისტრაციასთან მოშიმშილეებთან მოვიდა.
ჩვენ ვგულისხმობდით იმას, რომ როცა თავდაცვის მინისტრი ინარჩუნებს პოსტს, ჯარისკაცების მხრიდან რეალური ჩვენებების მიღება ძალიან გართულდებოდა, რადგან მუხროვანში დისლოცირებული ყველა ჯარისკაცი 549-ვე ჯარისკაცი, ძალიან სერიოზულ ზეწოლას განიცდიდა.
ჩვენ ამის დამადასტურებელი ფაქტები გვაქვს, არაერთ ჯარისკაცს ვესაუბრეთ ჟურნალისტური გამოძიების ფარგლებში და ხელთ გვაქვს საინტერესო მასალა.
რას იტყვის პროკურატურა, როდესაც საზოგადოება ჩვენი ჟურნალისტური გამოძიების შედეგად მომზადებულ დოკუმენტურ ფილმს იხილავს?!
ამ ფილმში ისაუბრებს არა ერთი მოწმე, ასახული იქნება არა ერთი ფაქტი, არა ერთი საინტერესო ნიუანსი.
აი, ეს არის გამოძიება. ჯარისკაცებიც ილაპარაკებენ და არა მარტო ჯარისკაცები.
პროკურატურის მიერ სტახანოვური წესით საქმის წარმოება უპირველესად იმაზე მიგვანიშნებს, რომ თავდაცვის მინისტრმა, არჩევნების გამყალბებელმა თინა ხიდაშელმა ჯერჯერობით ისევ შეძლო პოსტის შენარჩუნება და მისი სავარძლის განმტკიცება, მაგრამ მის სკამს ფეხი მოტეხილი აქვს და ის დარჩენილი ერთი რქაც აუცილებლად მოტყდება.
მე ვიქნები ის ადამიანი, ვინც ამ რქას მოტეხს თინა ხიდაშელს.
იმას ვგულისხმობ, რომ თინა ხიდაშელმა, რომელმაც გააყალბა საგარეჯოს არჩევნები, არაერთი კვალი დატოვა, რაც ასახულია ჩვენს ჟურნალისტურ გამოძიებაში.
არა მარტო საქართველოში, არამედ ჩვენმა პარტნიორებმა დასავლეთშიც კარგად დაინახეს, რომ არჩევნები გაყალბდა და ამაში უშუალოდ მონაწილეობდა თავდაცვის მინისტრი.
სხვათა შორის, მუხროვანის ნაწილზე ევროპარლამენტში და ევროკომისიაში უფრო მეტი ინფორმაცია აქვთ, ვიდრე ჩვენს პროკურატურას.
ევროსტრუქტურებში ძალიან კარგად იცის ყველამ და ჩვენთან, ქართულ საზოგადოებასაც კარგად ესმის, რა მოხდა საგარეჯოში.
ჩვენ ადამიანებს გვეჩქარება ხოლმე თორემ თინა ხიდაშელი დღეს თუ არა ხვალ აუცილებლად აგებს პასუხს და აუცილებლად მიბრძანდება ციხეში, ვინაიდან არჩევნების გაყალბება სისხლის სამართლის დანაშაულია.
ჩვენ რა ქვეყანა უნდა ავაშენოთ? ჩვენ უნდა ავაშენოთ ის ქვეყანა, სადაც თავდაცვის მინისტრი დაატერორებს მთელ ხელისუფლებას, მუშტებს უბრახუნებს მაგიდაზე პოლიტსაბჭოს, დააშინებს ყველას - დაწყებული ბიძინა ივანიშვილით და გაგრძელებული საპარლამენტო უმრავლესობის დეპუტატებით?
ჩვენ ასეთი ქვეყნის აშენება გვინდოდა?
ჩვენ თინა ხიდაშელის ოცნებების ასასრულებლად ვიბრძოდით წლების განმავლობაში?
პროკურატურის დასკვნა, სხვათა შორის, იმაზეც მიგვანიშნებს, რომ ბიძინა ივანიშვილმა ვერ ან არ გაუძლო წნეხს — თინა ხიდაშელის, „რესპუბლიკური პარტიის“ და „ნაციონალური მოძრაობის“ ერთობლივ წნეხს და შანტაჟს.
ვერ გაუძლო თუ არ გაუძლო, — ეს მისი არჩევანის საკითხია.
ამას ადასტურებს პროკურატურის დასკვნა საგარეჯოში არჩევნების გაყალბების ფაქტთან დაკავშირებით.
ეს დასკვნა ადასტურებს, რომ თინა ხიდაშელმა მორიგჯერ შანტაჟის ქვეშ მოაქცია მთელი ხელისუფლება და ჯერჯერობით შეინარჩუნა თავდაცვის მინისტრის პოსტი.
მეც და საზოგადოებაც ვფიქრობდით, რომ დაიკითხებოდა არაერთი ის მოწმე, რომელიც პროკურატურაში გამოძახებას ელოდა.
გამომძიებელთან შეთანხმებული ვიყავი, რომ ეს მოწმეები მივიდოდნენ და ჩვენებას მისცემდნენ.
ძალიან მნიშვნელოვანი მოწმეები არიან.
მაგრამ უცბად გაირკვა, რომ გამოძიება დასრულდა.
ვულოცავ საქართველოს პროკურატურას სტახანოვური ტემპებით ამ გამოძიების დასრულებას, მაგრამ მინდა ვუთხრა, რომ ჩვენ სამართლებრივი ქვეყანა და სამართლებრივი სახელმწიფო უნდა ავაშენოთ.
ჩვენ იმიტომ არ გვიბრძოლია ათი წლის მანძილზე, რომ მუშტი–კრივით დაგვაშინოს ვიღაცამ და მთელი ხელისუფლება ერთი მინისტრის მძევალი გახდეს.
მინდა საზოგადოებას კიდევ ერთხელ ვუთხრა, რომ ჩვენი ჟურნალისტური გამოძიება პროკურატურისთვის ღია ძალიან ბევრ კითხვას გასცემს პასუხს.
სამწუხაროა, რომ ბატონი ბიძინა ივანიშვილი, რომელიც ერთ-ერთი ყველაზე გავლენიანი ფიგურაა ჩვენს ქვეყანაში, კვლავ აგრძელებს „რესპუბლიკური პარტიისა“ და „ნაციონალური მოძრაობის“ შანტაჟის ქვეშ ცხოვრებას.
ეს ჩვენი ქვეყნისთვის ტრაგიკული და სავალალო ფაქტია!
2016 წელი გამოცხადდეს ურთიერთმტრობისა და იარლიყების მიწებებისგან თავისუფალ წლად!
ბოლო წლებში ქართულ პოლიტიკაში დამკვიდრდა მახინჯი პრაქტიკა - პოლიტიკური ოპონენტები ერთმანეთს იარლიყებს აკერებენ და სხვადასხვა ქვეყნების ინტერესების გატარებას აბრალებენ.
სახელისუფლებო პოლიტიკური ძალისთვის მომგებიანი იყო ოპონენტების დისკრედიტაცია და მათთვის სხვადასხვა ქვეყნის აგენტის იარლიყის მიწებება, რადგან ამ ხერხით ცდილობდა ძალაუფლების შენარჩუნებას.
ამ მიზნით ხელისუფლებები იყენებდნენ არამხოლოდ აქტიურ პოლიტიკოსებს, არამედ მათთან პირდაპირ თუ ირიბად დაკავშირებულ არასამთავრობო ორგანიზაციებს და ცალკეულ ექსპერტებს.
მნიშვნელოვანია, რომ პოლიტიკური პარტიების და პოლიტიკოსების მასობრივი დისკრედიტაცია მოსახლეობაში იწვევს ნიჰილიზმს და გაუცხოებას პოლიტიკური პროცესებისადმი, აგრეთვე, უნდობლობას პოლიტიკოსების მიმართ, რაც სერიოზულად აფერხებს ქვეყნის დემოკრატიულ განვითარებას და ასუსტებს სახელმწიფო ინსტიტუტებსა და საზოგადოებას შორის ურთიერთნდობას.
ქვეყნის დემოკრატიული განვითარებისთვის, სახელმწიფო ინსტიტუტებისა და პოლიტიკური პარტიებისადმი საზოგადოების მაღალი ნდობის მისაღწევად,
ოპოზიციური პოლიტიკური ძალები უნდა შევთანხმდეთ, რომ 1. 2016 წელი გამოცხადდეს ურთიერთმტრობისა და იარლიყების მიწებებისგან თავისუფალ წლად;
2. წინასაარჩევნო ბრძოლა წარიმართოს ჯანსაღ პოლიტიკურ გარემოში და მთელი ძალისხმევა მივმართოთ წინასაარჩევნო გარემოს გაუმჯობესებისა და საარჩევნო პროცესის დემოკრატიულად და სამართლიანად წარმართვისკენ.
გავიცნოთ ერთმანეთი! დავგეგმოთ, როდის და როგორ შევხვდეთ ერთმანეთს; განვსაზღვროთ, როდის შეიძლება ჩამოვიდეთ თქვენს ქალაქსა თუ სოფელში; დავსახოთ საერთო მოქმედების გეგმა და ერთად მოვიპოვოთ გამარჯვება! დაგვირეკეთ: 514123838; 592090938; 595760008; (032)2933198.
ბოლომდე ვიბრძოლებთ ჩვენი სამშობლოს - საქართველოს გადასარჩენად!
ხელისუფლება ამკვიდრებდა აზრს, თითქოს მისი მთავარი ოპოზიციური ძალა მაინცდამაინც „ნაციონალური მოძრაობაა“ და არავინ სხვა!
2012 წლის ოქტომბრის შემდეგ, საქართველოს ახალმა ხელისუფლებამ სააკაშვილის ლობისტების წნეხს ვერ გაუძლო და, დამნაშავეების დასჯისა და სამართლიანობის დამკვიდრების ნაცვლად,
ქართველ ხალხს თავს მოახვია კოჰაბიტაციის პროექტი, რამაც საბედისწერო შედეგები მოიტანა:
დასავლეთში დამკვიდრდა აზრი, თითქოს სააკაშვილსა და მის გუნდს არაფერი დაუშავებია, ქვეყანაში ხდებოდა არა სისტემური დანაშაული, არამედ დანაშაულის ცალკეული ფაქტები და, მეტიც, ახალი ხელისუფლება პოლიტიკური ნიშნით დევნის ოპონენტებს და კიდევ უფრო უარესი - ეს ხელისუფლება რუსეთის დასმულია!
დამნაშავეების დაუსჯელობამ საზოგადოებაში პროტესტის განცდა გაამძაფრა.
სახელმწიფოსგან დაუცველმა მოწმეებმა ან ქვეყანა დატოვეს, ან საკუთარი ჩვენებები გადათქვეს.
კბილაშვილის პროკურატურამ სააკაშვილის რეჟიმის პირველ პირებს პასუხისმგებლობა აარიდა, მათი ქვეყნიდან გასვლა დაუშვა;
ცალკეულ შემთხვევებში არსებობს საფუძვლიანი ეჭვი, რომ კბილაშვილის პროკურატურასა და სააკაშვილის რეჟიმის პირველ პირებს შორის ბინძური გარიგება მოხდა.
მოგვიანებით, ხელისუფლებამ კოჰაბიტაციის ფორმულა კიდევ უფრო დახვეწა და პირდაპირ მოგვახვია თავს „ნაციონალურ მოძრაობასთან“ თანაარსებობის ყოვლად გაუმართლებელი პოლიტიკა.
ხელისუფლება ამკვიდრებდა აზრს, თითქოს მისი მთავარი ოპოზიციური ძალა მაინცდამაინც „ნაციონალური მოძრაობაა“ და არავინ სხვა!
2014 წლიდან სააკაშვილის ლობისტებმა აღმოაცენეს ახალი ფორმულირება - ჩვენ, ქართველებმა, ეტაპობრივად უნდა დავივიწყოთ წარსული და დავიწყოთ ცხოვრება სუფთა ფურცლიდან.
ეს მზაკვრული ფორმულირება 2015 წელს კიდევ უფრო დაიხვეწა და დღეს ცალკეული პოლიტიკოსებისა თუ ექსპერტების ლექსიკაში მკვიდრდება, როგორც მათი აზრი.
სინამდვილეში კი შემოგდებულია სააკაშვილის ლობისტური კომპანიების მიერ!
გავიხსენოთ: 2012 წლის ოქტომბრის შემდეგ, პოლიტიკურად გაკოტრებულმა სააკაშვილმა ბრძოლის ეპიცენტრი ევროპასა და ამერიკის შეერთებულ შტატებში გადაიტანა და, გავლენიანი ლობისტური კომპანიების დახმარებით, მისი იმიჯის რეანიმაციას შეუდგა.
იმ წლებში, როცა სააკაშვილი თავს იცოცხლებდა, საქართველოს ხელისუფლება სააკაშვილის ლობისტების ცრუ კამპანიისთვის სამართლიანი წინააღმდეგობის გაწევის ნაცვლად, მოცემულობად იღებდა სხვადასხვა ტიპის უსამართლო რეკომენდაციებს და ამას დემოკრატიული მართვის პრინციპით ამართლებდა.
ხელისუფლებამ ვერ და არ მოახერხა თანამედროვე მსოფლიოსთვის სააკაშვილის რეჟიმის ნამდვილი სახის ჩვენება.
ამიტომაც სააკაშვილი გადარჩა, როგორც პოლიტიკური ფიგურა და გადარჩა მისი გუნდი, როგორც პოლიტიკური ჯგუფი, რომლის ნაწილმაც ხელში ჩაიგდო უკრაინის ხელისუფლება.
დღეს, ჩვენს ხელთ არსებული ინფორმაციით, სააკაშვილის ლობისტების წარმატებული კამპანია კიდევ უფრო მაღალი მწვერვალის დაპყრობას ლამობს.
ამ მიზნით, საქართველოს ხელისუფლებას სხვადასხვა სენატორების, კონგრესმენებისა თუ ევროპარლამენტარების პირით ეუბნება, რომ თუ ჩვენს ქვეყანაში გაგრძელდება სააკაშვილის რეჟიმზე საუბარი, თუ გაგრძელდება დამნაშავეების დასჯის თემაზე საუბარი, მაშინ პრობლემები შეგვექმნება ნატოსა და ევროკავშირში გაწევრიანების გზაზე, რაც სამარცხვინო და ჩვენი ინტელექტისთვის შეურაცხმყოფელი ტყუილია!
საქართველოს ხელისუფლების უმაღლესი თანამდებობის პირები დღეს სააკაშვილის ლობისტებს საკვანძო ჩიხში შეჰყავთ: მათ უნდა უზრუნველყონ სააკაშვილის რეჟიმის თემის ბლოკირება და მთავარი: მათ უნდა მოამზადონ საზოგადოება იმისთვის, რომ 2016 წლის არჩევნებამდე სააკაშვილი და მისი გუნდი საქართველოში დაბრუნდეს...
და მოამზადონ სათანადო პირობები სააკაშვილის და მისი დაჯგუფების წევრების დაცვის უზრუნველსაყოფად.
თუ საქართველოს ხელისუფლება არ დაუპირისპირდება ამ მზაკვრობას, თუ დაუშვებს, რომ დარჩეს სააკაშვილის ლობისტური კომპანიების მძევლად, ჩვენ ქართველ ხალხთან ერთად, ვიმოქმედებთ და არ დავუშვებთ ამ გეგმის განხორციელებას
- სამკვდრო-სასიცოცხლოდ დავუპირისპირდებით როგორც გეგმის ავტორებს, ისე განხორციელების ინიციატორებს, რადგან ეს არის ბრძოლა ჩვენი სამშობლოს - საქართველოს გადასარჩენად!
ჩვენს შვილებსა და შვილიშვილებში ქართველი გმირები უნდა სულდგმულობდნენ!
10-15 წელია, რაც ჩვენს ქვეყანაში ადამიანების ახალი ფენა ჩამოყალიბდა, - ეს არიან ადამიანები, რომლებიც ებრძვიან ყველას და ყველაფერს. თავად არაფერი იციან და არც სხვის ცოდნას უწევენ ანგარიშს, არც არავის ავტორიტეტს არ ცნობენ.
მეტიც, საკუთარი უცოდინარობის საფუძველზე, ამ ადამიანებმა ახალი იდეოლოგია ჩამოაყალიბეს.
ამ იდეოლოგიას ჩვენ ოთხი არა ვუწოდეთ: არა - რწმენას! არა - სამშობლოს! არა - ეროვნებას! და არა - სქესს!
სწორედ ამ იდეოლოგიით სულდგმულობდა სააკაშვილის რეჟიმი.
მან ქართული აზროვნებითა და ეროვნული სულისკვეთებით გამსჭვალული ადამიანები გაყარა სკოლებიდან, გაყარა უნივერსიტეტებიდან, გაყარა სამეცნიერო-კვლევითი ინსტიტუტებიდან და, რაც მთავარია, გაყარა სახელმწიფო სამსახურებიდან.
სააკაშვილის რეჟიმმა დააზიანა ჩვენი საზოგადოება, გახლიჩა იგი, ბზარი გააჩინა ეროვნულ ცნობიერებაში.
სააკაშვილმა ასპარეზი გაუხსნა ადამიანებს, რომლებიც ცდილობენ, გადააფასონ ქართველი გმირების ღვაწლი.
ცდილობენ, დააკნინონ ქართველი ხალხის ისტორიული გამარჯვებები! ეჭვქვეშ აყენებენ ჩვენს ეროვნულ ღირებულებებს!
ჩვენ გვინდა, რომ ჩვენს შვილებში სულდგმულობდნენ დავით და კონსტანტინე არგვეთელები, ცოტნე დადიანი, გიორგი სააკაძე, ილია ჭავჭავაძე, ექვთიმე თაყაიშვილი, მერაბ კოსტავა...
ჩვენ გვინდა, რომ ჩვენს შვილიშვილებში ქართველი გმირები სულდგმულობდნენ!
ჩვენთან მცხოვრებ ყველა ადამიანს უნდა სტკიოდეს საქართველო
ჩვენს ქვეყანაში ცხოვრობენ ებრაელები, აზერბაიჯანელები, სომხები, ქურთები და იეზიდები, ბერძნები, უკრაინელები და რუსები, სხვა ეროვნების ადამიანები.
ჩვენ უნდა ვიფიქროთ ამ ხალხის ინტეგრირებაზე ჩვენს საზოგადოებაში.
ამგვარი ინტეგრაციის ბრწყინვალე მაგალითია საქართველოში მცხოვრები ებრაელები.
მათ ეროვნებაც შეინარჩუნეს, რწმენაც და ენაც.
ამასთანავე, ქართული ენა და კულტურაც გაითავისეს.
ჩვენ საგანგებოდ უნდა ვიზრუნოთ, რომ საქართველოში მცხოვრებმა ყველა ადამიანმა შეინარჩუნოს ეროვნება, რწმენა და ენა,
მაგრამ, ამავდროულად, ჩვენ უნდა ვიზრუნოთ, რომ ამ ადამიანებისთვის ქართული ტრადიციები, ქართული აზროვნების წესი და, რაც მთავარია, ქართული ენა გახდეს ისეთივე ფასეული, როგორც მშობლიური.
ანუ, აუცილებელია ამ ხალხის სრულფასოვანი ინტეგრირება ჩვენს საზოგადოებაში, - მათთვის ქართულიც და მშობლიურიც ურთიერთთავსებადი უნდა გახდეს.
როგორ უნდა გავაკეთოთ ეს:ამ ხალხისთვის ფართოდ უნდა გაიხსნას ქართული სკოლებისა და უნივერსიტეტების კარები;
ამ ხალხისთვის ფართოდ უნდა გაიხსნას საჯარო დაწესებულებებისა და სახელმწიფო სამსახურების კარები;
ამ ხალხის ხმა უნდა ისმოდეს საკრებულოშიც და პარლამენტშიც.
ჩვენ უნდა გვტკიოდეს მათი ბედ-იღბალი, ხოლო მათ - უნდა სტკიოდეთ საქართველო ისევე, როგორც ჩვენ გვტკივა!
დავიცვათ ქართული ინტერესი მთელ მსოფლიოში!
მრავალი წელია, პოლიტიკოსთა ერთი ნაწილი საკუთარ თავს „პრო-ამერიკელს“ უწოდებს და გვეუბნება, რომ ჩვენ გვიხსნის ვაშინგტონი.
პოლიტიკოსთა მეორე ნაწილი საკუთარ თავს პრორუსს უწოდებს და გვეუბნება, რომ ჩვენი ხსნა მოსკოვშია.
არიან ისეთებიც, ვინც ხსნას თურქეთში ხედავს.
ეს იმდენი წელი ესმის ხალხს, რომ უბრალოდ ყბედობა ჰგონია.
მაგრამ, 30 000-ზე მეტ თურქს საქართველოს მოქალაქეობას რომ მისცემ, ეს ყბედობა კი არა, თურქეთის ინტერესის დაცვაა და შენი თავის მტრობაა;
კოდორის ხეობას ზემო აფხაზეთად რომ გამოაცხადებ ეს ყბედობა კი არა, რუსეთის ინტერესის დაცვაა და საქართველოს მტრობაა;
გაეროში პალესტინას რომ დაუჭერ მხარს, ეს ამერიკის ინტერესის დაცვაა და არა — შენი.
ამ დროს, პირიქით, ქართული ინტერესი უნდა დავიცვათ ყველგან!
უბრალო მაგალითი: სრულიად ღატაკმა და ჩამორჩენილმა, თანაც კომუნისტურმა ჩინეთმაც კი მოიზიდა ამერიკული ფული და ტექნოლოგიები და დღეს მოწინავე ქვეყანაა.
ჩვენ კი, დიდი ვერაფერი მოვიზიდეთ. არადა, ნამდვილად შეგვიძლია.
კიდევ ერთი მაგალითი: ჩვენ უნდა ვითხოვდეთ ბრიუსელში კვოტას, რათა თურქმენული გაზის თუნდაც მცირედი ნაწილი საქართველოს გავლით შევიდეს ევროპაში, მაგრამ ვერც ეს მოვახერხეთ არადა, ესეც შეგვიძლია.
მოსკოვთან ხომ საერთოდ სავალალო ვითარებაა. ოცდამეხუთე წელია, ერთი ნაბიჯითაც ვერ წავიწიეთ წინ, პირიქით, მარცხის გზას ვადგავართ არადა, რუსეთს ნავთობისა და გაზის ტრანზიტიც აინტერესებს, შავი ზღვის შელფიც აინტერესებს და ჩვენი პორტებიც.
სამაგიეროდ, ჩვენ დევნილების დაბრუნებაც გვაღელვებს და სოხუმისა და ცხინვალის დედასამშობლოში დაბრუნებაც გვწადია.
ჩვენ უნდა შევისისხლხორცოთ, რომ ჩვენი უმთავრესი მოვალეობაა, ქართული ინტერესის დაცვა ყველგან და ყოველთვის.
დღეს სრულიად არაბუნებრივმა გამონათქვამმა მოიკიდა ფეხი: მე „პროქართველი“ ვარ!
ჩვენ საქართველოში ვცხოვრობთ, ქართველები ვართ და არა პროქართველები.
ჩვენ მოვალენი ვართ, დავიცვათ ჩვენი ინტერესი ვაშინგტონში, და არა ვაშინგტონის ინტერესი - თბილისში.
ჩვენ მოვალენი ვართ, დავიცვათ ჩვენი ინტერესი მოსკოვში, და არა მოსკოვის ინტერესი - თბილისში.
ჩვენ მოვალენი ვართ, დავიცვათ ჩვენი ინტერესი ბრიუსელში, და არა ბრიუსელის ინტერესი - თბილისში.
ჩვენ მოვალენი ვართ დავიცვათ ჩვენი ინტერესი მთელ მსოფლიოში!
ეს არის ჩვენი ქართული მოვალეობა!
დავით თარხან-მოურავი: ჩვენ უნდა ვუთხრათ ევროპელებს, რომ ვიმსახურებთ მათ მხარდაჭერას
ენერგეტიკა სხვა რაკურსით
— ბატონო დავით, შესაძლებელია თუ არა, რომ საქართველომ ისარგებლოს მსოფლიო ეკონომიკურ ბაზარზე დღეს არსებული მდგომარეობით?
დავით თარხან-მოურავი: ავიღოთ მაგალითისთვის თურქმენეთი.
თურქმენეთში ერთ–ერთი ყველაზე დიდი გაზის საბადოა მსოფლიოში.
თურქმენეთი გაზს აწვდის ჩინეთსაც, ირანსაც, სხვათა შორის, მაგრამ მთავარი ინტერესი, რა თქმა უნდა, ევროპაა.
თურქმენული გაზი ევროპაში რუსეთის მილსადენებით შედის და, რაც ხაზგასასმელია, შედის არა როგორც თურქმენული გაზი, არამედ როგორც რუსული გაზი.
ანუ რუსეთი ყიდულობს თურქმენულ გაზს, შემდეგ ამ გაზში გარკვეულ რაოდენობას რუსულ გაზს შეურევს და მიღებული გაზს ახალი პროდუქტს როგორც რუსულ გაზს, ისე ყიდის შემდეგ ევროპაში.
ამას რატომ აკეთებს?
უფრო მეტ მოგებას ღებულობს.
პირდაპირ რომ გაატაროს თურქმენული გაზი, ეს იქნება ტრანზიტი და როცა თავის გაზს შეურევს, უკვე ახალი პროდუქტია და მეტი მოგებაა.
— თურქმენეთი რატომ ვერ ახერხებს ევროპულ ბაზარზე დამოუკიდებლად გასვლას?
თურქმენეთს არა აქვს მილსადენები.
ევროპაში მილსადენები ან რუსეთზე გადის და ე.ი. რუსული მილსადენებით უნდა გავიდეს, ან მეორე გზა აქვს თურქმენეთს ჯერ აზერბაიჯანი უნდა გაიაროს მისმა გაზმა, მერე საქართველო და საქართველოდან უნდა აღმოჩნდეს ევროპაში.
ეს მეორე გზა ძალიან მომხიბვლელია და საქართველოს აქ საკვანძო ადგილი უკავია.
ახლა ევროპული კომპანიები ამას ხედავენ, ჩადიან თურქმენეთში და ეუბნებიან: მოგვეცით საშუალება, მიგვაღებინეთ მონაწილეობა გაზის მოპოვებაში; ამ შემთხვევაში ჩვენ თვითონ მოველაპარაკებით აზერბაიჯანსაც, საქართველოსაც და გაზს გავიტანთ და ევროპაში შევიტანთ.
თურქმენეთს ეს ხელს არ აძლევს — არც ერთ ქვეყანას არ უნდა, რომ სხვა ქვეყნის კომპანიებმა მიიღონ მონაწილეობა მისი, ვთქვათ, გაზის ან ნავთობის მოპოვებაში.
ყველა ქვეყანა დაინტერესებულია, რომ ადგილობრივმა მწარმოებლებმა მოიპოვონ გაზიც, ნავთობიც და სხვა წიაღისეულიც.
— მით უფრო, რომ თურქმენეთს სახელმწიფო მონოპოლია აქვს გაზის მოპოვებაზე. საქართველოს როლს როგორ ხედავთ ამ ვითარებაში?
ჩვენ, ქართველებმა, სრულიად სხვა კუთხით უნდა დავინახოთ ეს საკითხი.
ჩვენ ახლავე უნდა დავიწყოთ მოლაპარაკებები ევროპასთან.
ჩვენ უნდა ვუთხრათ ევროპელებს: გამოგვიყავით კვოტა, დაგვიწესეთ რომ ევროპაში სწორედ საქართველოს მეშვეობით შედიოდეს გაზის თუნდაც მცირედი რაოდენობა.
ევროპელები ხომ მოიხმარენ გაზს? ჩვენ უნდა ვუთხრათ ევროპელებს: მოგვეცით კვოტა, რომ 10-15 მილიარდი კუბმეტრი გაზი საქართველოს მეშვეობით შევიდეს ევროპაში.
10-15 მილიარდი კუბმეტრი არ არის იმდენად ბევრი, რომ ვინმე გაღიზიანდეს და, ვთქვათ, რუსეთმა ომი გამოგვიცხადოს ამის გამო, ჩვენთვის კი ეს საკმაოდ საგრძნობი შემოსავალი იქნება.
ჩვენ უნდა მივაღწიოთ იმას, რომ ევროპამ ეს კვოტა გამოგვიყოს და ამის შემდეგ ჩვენ უნდა დაველაპარაკოთ უკვე თურქმენეთს და თურქმენული გაზი საქართველოს მეშვეობით უნდა შევიდეს ევროპაში.
ჩვენ უნდა ვუთხრათ ევროპელებს, რომ ჩვენ ამას ვიმსახურებთ!
ჩვენ თავდაუზოგავად და თავგანწირულად ვმოქმედებდით მთელი განვლილი წლები საერთოევროპული მშენებლობის სასარგებლოდ და, საერთოდ, დასავლური კურსის სასარგებლოდ.
უამრავი წინააღმდეგობა გადავლახეთ უზარმაზარი ომი გადავიტანეთ ჩვენ ვიმსახურებთ იმას, რომ ევროპელებმა მხარი დაგვიჭირონ და საქართველოს თუნდაც ეს პატარა კვოტა გამოუყონ.
— ალბათ ამ შემთხვევაში ისიც გასათვალისწინებელია, რომ საუკუნის მშენებლობად მონათლული მილსადენების დიდი პროექტი, რომელიც XX საუკუნის დამლევს აშენდა, თითქმის, როგორც იტყვიან, ცარიელია - არ არის დატვირთული და გარკვეულწილად ესეც სერიოზულად აზარალებს საქართველოს ბიუჯეტს.
ეს მეორე საკითხია, რომელიც ჩვენ უნდა დავაყენოთ ევროპაში.
ორი მილსადენია გაზის მილსადენი - შაჰდენიზი და ნავთობის მილსადენი - ჯეიჰანი. ამ მილსადენებით აზებაიჯანიდან გაზი და ნავთობი საქართველოს გავლით შედის ევროპაში.
ეს მილსადენები არაა დატვირთული სრულად ისე, როგორც ჩვენ ამას ველოდით და ჩვენ ამის გამო შემოსავალს ვკარგავთ.
ჩვენ უნდა ვუთხრათ ევროპელებს, რომ ყველანაირად დაგვეხმარეთ იმაში, რომ ეს მილსადენები მაქსიმალურად დაიტვირთოს.
ანუ ერთი მიმართულებაა, ვიბრძოლოთ კვოტისთვის რომ თურქმენული გაზი შევიტანოთ - 10-15 მილიარდი,
მეორე მიმართულებაა, რომ მოვითხოვოთ მაქსიმალური დატვირთვა ჯეიჰანის და შაჰდენიზის მილსადენებისა.
— და შესაბამისი ტრანზიტის საფასურის მიღებაც.
რა თქმა უნდა, ეს ტრანზიტის საფასურია ჩვენთვის ძალიან მნიშვნელოვანი, სასიცოცხლო.
— თქვენ რამდენჯერმე აღნიშნეთ, „ჩვენ უნდა ვუთხრათ ევროპელებს“... ვინ „ჩვენ“, ბატონო დავით? ვინ უნდა უთხრას ევროპელებს?
ამ შემთხვევაში ეს მთავრობის საქმეა.
ენერგეტიკის სამინისტრო იქნება ეს, საგარეო საქმეთა სამინისტრო, ევროინტეგრაციის... უამრავი სახელმწიფო სტრუქტურაა.
ყველა სახელმწიფო სტრუქტურა, ვისაც ამ საკითხთან ხელი მიუწვდება, ვისაც ხელეწიფება ეს თემა, აქტიურად უნდა იყოს ჩართული ამ პროცესში;
უნდა მუშაობდეს ევროპასთან, ევროპელ პარტნიორებთან, ამერიკელ პარტნიორებთან და უნდა მიაღწიოს ამას.
ეს დღეს ერთ-ერთი უმნიშვნელოვანესი საკითხია საქართველოსთვის.
მტერი ჩაგრულის ნიღაბში
ქართველი კაცი ათასწლეულების მანძილზე აშენებდა ქართულ სახელმწიფოს, სწამდა ღმერთი, ქმნიდა ქართულ კულტურას, ჩამოაყალიბა ქართული აზროვნების წესი.
და ათასწლეულების მანძილზე მოდიოდა ათასგვარი დამპყრობელი და გადამთიელი, რომელიც ცდილობდა დაენგრია ჩვენი სახელმწიფო და წაერთმია რწმენა, ცდილობდა გაენადგურებინა ქართული კულტურა და მოესპო ქართული აზროვნების წესი, ცდილობდა გადაეგვარებინა, მაგრამ ქართველი კაცი ხმლით ხელში ხვდებოდა ხმლით მოსულს და, ღვთის წყალობით, დღემდე მოიტანა თავი.
დღეს დამპყრობელი მოდის ჩაგრულის ნიღბით.
მოდის და გეუბნება: ვიჩაგრები, შენ მჩაგრავ, ნუღარ მჩაგრავ, მეც მაქვს უფლებები; დაიცავი ჩემი უფლებებიო; გვთხოვს ასეთი კანონი მიიღე, ისეთი კანონი მიიღე...
მაგრამ, თუ დავუკვირდებით, აღმოვაჩენთ, რომ თავისი უფლებების დაცვას კი არ ცდილობს, სულ სხვა რამეს ცდილობს.
ცდილობს, თავს მოგვახვიოს თავისი ცხოვრების წესი;
ცდილობს დაგვავიწყოს რა არის სამშობლო, უარი გვათქმევინოს რწმენაზე, ქართველობაზე; ცდილობს, დაგვავიწყოს ის კულტურა, რომელიც ჩვენ შევქმენით, მოსპოს ჩვენი აზროვნების წესი, კაცს კაცობაზე ათქმევინოს უარი და მანდილოსანს — მანდილზე.
ამიტომაა, რომ პატრიარქი მოგვიწოდებს „დაიცავი შენი წილი საქართველო“.
ID-ბარათები: ინფორმაციის ერთ მონაცემთა ბანკში თავმოყრა ჩვენი უფლებების დარღვევაა
მივმართავთ ხელისუფლებას ე.წ. ჩიპიანი ID-ბარათების თაობაზე სახელმწიფომ უნდა დაუტოვოს ხალხს არჩევანი - ნებისმიერ მოქალაქეს უნდა მიეცეს საშუალება, აიღოს პირადობის მოწმობა ე.წ. ჩიპის გარეშე.
ამგვარი მოთხოვნით ჩვენ უკვე მივმართეთ იუსტიციის სამინისტროს.
სამწუხაროდ, იუსტიციის სამინისტრომ იგნორირება გაუკეთა ჩვენს მოთხოვნებს რის გამოც იძულებული გავხდით სარჩელით მიგვემართა სასამართლოსთვის.
ჩვენი აზრით, ადამიანმა დაბადებისთანავე უნდა მიიღოს ჩვეულებრივი, ქაღალდის, არაელექტრონული პასპორტი, რომელშიც ყოველ ხუთ წელიწადში ერთხელ ჩაააკრავენ მფლობელის ახალ ფოტოსურათს.
ამ პასპორტში მითითებული იქნება ადამიანის გვარი, სახელი, მამის სახელი, დაბადების ადგილი, სისხლის ჯგუფი თუ ნებისმიერი სხვა აუცილებელი მონაცემი.
აქვე შევახსენებთ ხელისუფლებას, რომ არ შეიძლება ერთი ადამიანის შესახებ ყველანაირი ინფორმაციის თავმოყრა ერთ მონაცემთა ბანკში.
საარჩევნო ინფორმაცია ერთ მონაცემთა ბანკში უნდა იყოს, კრიმინალური — მეორეში, ჯანმრთელობის შესახებ სხვაგან უნდა ინახებოდეს.
ანუ ინფორმაცია ადამიანის შესახებ სხვადასხვა მონაცემთა ბანკებში უნდა იყოს დანაწევრებული. ამ ინფორმაციის ერთ მონაცემთა ბანკში თავმოყრა ჩვენი უფლებების დარღვევაა!
მომავალი თაობა გადასარჩენია!
მივმართავთ საქართველოს ხელისუფლებას: დათმეთ კომფორტი ბავშვების სიცოცხლის სანაცვლოდ!
ბოლო წლების გაეროს ბავშვთა ფონდის კვლევა აჩვენებს, რომ საქართველოში შიმშილის ზღვარზე 300 000-მდე ბავშვია.
გაეროს ბავშვთა ფონდი მთავრობისგან ითხოვს, პურს ვიტამინები დაემატოს.
საქართველოში ბავშვების მდგომარეობა, შიმშილობის კუთხით, პენსიონერებზე უარესია, გაეროს ბავშვთა ფონდის კვლევით, საქართველოში 50 000 ბავშვი ყოველდღიურად კვებაზე 2 ლარზე ნაკლებს ხარჯავს, კიდევ 225 000 ბავშვი დღეში, დაახლოებით, 4 ლარის საკვებს მოიხმარს, რაც ამ თაობის სრულფასოვანი გამოკვებისთვის საკმარისი არ არის და გონებრივი განვითარების, ასევე სხვა ტიპის პრობლემებს იწვევს.
სახელმწიფო უნარდაქვეითებულ თაობას იღებს.
გაეროს კვლევის მიხედვით, ბოლო წლებში, ბავშვთა სიღარიბე საქართველოში 25%–დან 27%–მდე გაიზარდა.
საგულისხმოა ისიც, რომ ბავშვთა სიღარიბე სამჯერ აღემატება პენსიონერთა სიღარიბეს.
გაეროს რეკომენდაციაა, სახელმწიფომ ყოველ ბავშვზე 30-ლარიანი დახმარება გამოყოს, რაც უკიდურეს სიღარიბეს შეამცირებს.
სახელმწიფოს ეს 20 მილიონი ლარი დაუჯდება.
2014 წელი სახელმწიფომ, ბავშვთა უფლებების დაცვის წლად გამოაცხადა ბავშვთა სიღარიბის დასაძლევად საქართველოში გარკვეული ნაბიჯები გადაიდგა, მაგრამ ეს ცოტაა და საკმარისი არ არის.
კარგია გამწვანება, კარგია ასფალტი და შენობების ფერადი ფასადები, მაგრამ თუ ჯანმრთელი თაობა არ გვეყოლება და თუ ეს თაობა ფიზიკურად ვერ გადარჩება, რისთვის გვინდა მაშინ შენობები, ხეები და სკვერები?!
საქართველოში, შიმშილით გამოწვეული სხვადასხვა დაავადებით, წელიწადში 1-დან 5 წლამდე ასაკის 300-ზე მეტი ბავშვი კვდება.
ეს გაეროს ბავშვთა ფონდის ოფიციალური სტატისტიკაა.
საქართველოში, ბავშვებისთვის უმთავრეს საფრთხეს კვების დეფიციტი წარმოადგენს.
კატასტროფულად იზრდება ბავშვთა სიკვდილიანობის მაჩვენებელი...
ამასობაში, თითქმის ყველა სამინისტრო, ბიუჯეტის ხარჯზე, ძვირადღირებულ ავტომანქანებს ყიდულობს!
მარტივ კითხვას ვსვამთ: იმ ქვეყნის ხელისუფლებას, სადაც ბავშვები 21-ე საუკუნეში სკოლაში ფეხშიშველი დადიან, აქვს თუ არა მორალური უფლება საბიუჯეტო სახსრები საკუთარ კომფორტზე დახარჯოს?
მივმართავთ საქართველოს ხელისუფლებას: დათმეთ კომფორტი ბავშვების სიცოცხლის სანაცვლოდ!
სხვის თამაშში ჩართვა განადგურების ტოლფასია
თვითგამოცხადებული და თვითაღიარებული ისლამური სახელმწიფო ხალიფატი პირდაპირ ამბობს, რომ მან საქართველოში წესრიგი უნდა დაამყაროს.
ისინი თითქოს ეყრდნობიან ისლამს, როგორც რწმენას და იდეოლოგიას, მაგრამ, რეალურად, ეს ტერორისტული ორგანიზაციაა.
დააკვირდით: ეს განცხადება ხალიფატმა გაავრცელა მას შემდეგ, რაც თავდაცვის მინისტრმა, ევროინტეგრაციის მინისტრმა და საგარეო საქმეთა მინისტრმა - ყველამ ერთხმად დაიწყეს ლაპარაკი, რომ ჩვენ აქ გვექნება ნატოს საწვრთნელი ბაზები.
თავიდან წამოსცდათ, რომ ამ ბაზებში იმ ხალხსაც მოამზადებენ, ვინც ხალიფატს უნდა ებრძოლოს.
ამის მერე ხალიფატი გამოვიდა და თქვა, რომ ისინი აქ წესრიგს დაამყარაბენ და მერე აქედან შეუტევენ რუსებს.
სიმართლე მარტივია: თურქეთი თავის ტერიტორიაზე კი არა, საქართველოს ტერიტორიაზე გახსნის ახალ საწრთნელ ცენტრებს, სადაც თურქი სამხედროები გაწვრთნიან არა მარტო ქართველებს და, უფრო მეტიც, არა იმდენად ქართველებს, რამდენადაც სრულიად სხვადასხვა ადამიანებს, მათ შორის თურქებსაც და აქედან ძალიან ბევრი მათგანი წავა შემდეგ და მონაწილეობას მიიღებს სამხედრო ოპერაციებში.
რუსეთის აზრით, ეს არის საქართველოში ნატოს ბაზების შექმნის ფარული გეგმა და პირდაპირ ამბობს, რომ ეს ბაზები რუსეთის წინააღმდეგ დარტყმებისთვის იქნება გამოყენებული.
ეხლა უამრავი ეჭვის საფუძველიც ეძლევათ და ცხადია, რომ მათ ვერავინ ვერ გადაარწმუნებს.
საქართველო ორმაგი დარტმის ქვეშ აღმოჩნდა: ერთის მხრივ, ტერორისტული ორგანიზაცია ხალიფატი, მეორეს მხრივ - რუსეთი.
და ეს ხდება იმიტომ, რომ ჩვენ კვლავ ჩავებით თამაშში, რომელიც ჩვენი თამაში არ არის.
სად არის აქ გონივრულობა?
საქართველოსთვის ეს განადგურების ტოლფასია!
ჩვენ უნდა ვუთხრათ ნატოს: ვიმეგობროთ, გავაგრძელოთ პარტნიორობა,
მაგრამ ამ ცენტრებზე ამ ეტაპზე თავი შევიკავოთ;
ეს ცენტრები ჩვენ დარტყმის ქვეშ გვაყენებს ხალიფატისგან და არა გვაქვს თავდაცვის ძალები.
აგრეთვე, ისედაც უმძიმესი ვითარება გვაქვს რუსეთთან და ახალი ესკალაცია მოხდება.
ჩვენ არ შეგვიძლია თავის დაცვა.
ეჭვი გვეპარება, რომ მიგვატოვებენ?
უკრაინას ვერ უშველეს და ჩვენ გვიშველიან?
ჩვენც მიგვატოვებენ!
დავით თარხან-მოურავი: პატრიოტიზმი არის ფიქრი, საუბარი და მოქმედება ეროვნული სულისკვეთების შესაბამისად.
ჩვენ უნდა აღვზარდოთ განსწავლული თაობა!
25 წელი შესრულდა, რაც მსოფლიოში იმართება ჩემპიონატები მათემატიკასა, ფიზიკასა და კომპიუტერულ პროგრამირებაში და საქართველოს ამ ჩემპიონატიდან ყოველწლიურად ჩამოაქვს ოქროს, ვერცხლის და ბრინჯაოს მედლები.
ჩვენ გვქონდა ჩავარდნა სააკაშვილის პერიოდში, როდესაც იგი გვარწმუნებდა, რომ შემდუღებლები გვჭირდებოდა და არა განსწავლული ადამიანები.
მე მინდა, შეგახსენოთ რომ დაახლოებით 50 წლის წინ მექსიკამ, არგენტინამ და ბრაზილიამ დაიწყეს მძიმე მრეწველობის განვითარება.
დღეს ეს ქვეყნები ავტობუსებს და ავტომობილებს უშვებენ, მაგრამ მათი ავტობუსები და ავტომობილები ევროპაში არ იყიდება.
იგივე 50 წლის წინ სამხრეთ კორეამ, სინგაპურმა და ტაივანმა დაიწყეს კომპიუტერული ტექნოლოგიების განვითარება და დღეს ყველა ქვეყანაში იყიდება „სამსუნგის“ და „ელჯის“ მობილური ტელეფონები, კომპიუტერები თუ ტელევიზორები.
ქართველებს მათემატიკის, ფიზიკის, კომპიუტერული პროგრამირების განსაკუთრებული ნიჭი გვაქვს, და საერთოდ, შემოქმედებითი აზროვნება გვახასიათებს.
ჩვენ უნდა აღვზარდოთ მეცნიერებატევადი ტექნოლოგიების სპეციალისტები;
ჩვენ უნდა აღვზარდოთ მეცნიერი თაობა;
ჩვენ უნდა აღვზარდოთ შემოქმედი თაობა;
ჩვენ უნდა აღვზარდოთ განსწავლული თაობა!
და ეს უნდა იქცეს დიდ, მასშტაბურ და საყოველთაო საქმედ.
ეს არის ყველაზე მოკლე გზა მაღალგანვითარებული მსოფლიოსკენ.
შეგახსენებთ, რომ იაპონიასა და ამერიკის შეერთებულ შტატებში მეცნიერებატევად ტექნოლოგიებს ეკონომიკის 30%-ზე მეტი უკავიათ.
ჩვენ ამ გზას უნდა დავადგეთ და ჩვენი ქვეყნის მაკროეკონომიკა ამაზე უნდა იყოს ორიენტირებული.
დავაფასოთ ცოდნა და გამოცდილება!
დავაფასოთ პროფესიონალები!
ჩვენ უნდა შევთანხმდეთ, რომ სახელმწიფოს ყველა სფეროში ეყოლება უმაღლესი, ანუ პირველი რანგის მოხელე; მეორე რანგის მოხელე; მესამე რანგის მოხელე; მეოთხე; მეხუთე, მეექვსე; მეშვიდე, მერვე და უმდაბლესი — მეცხრე რანგის მოხელე.
ჩვენ უნდა შევთანხმდეთ, რომ მინისტრი შეიძლება იყოს მხოლოდ პირველი რანგის, უკიდურეს შემთხვევაში - მეორე რანგის მოხელე. მინისტრის მოადგილე - მესამე რანგის მოხელე, სამსახურის უფროსი მეოთხე რანგის მოხელე, სამმართველოს უფროსი - მეხუთე რანგის და აშ.
მორიგი, უფრო მაღალი რანგი ადამიანს უნდა მიენიჭოს მისი პროფესიული ღვაწლის, საზოგადოებრივი აქტიურობის და ქვეყნის წინაშე დამსახურების მიხედვით.
რას მოგვცემს ეს? ეს მოგვცემს იმას, რომ შემთხვევითი და უცოდინარი ადამიანები აღარ მოგვევლინებიან მინისტრებად.
ეს მოგვცემს იმას, რომ მცოდნე ადამიანებს აღარ გააგდებენ სამსახურებიდან;
ეს მოგვცემს იმას, რომ ადამიანები თანამდებობებს დაიკავებენ ცოდნისა და გამოცდილების მიხედვით და არა ბიძაშვილ-მამიდაშვილობის გამო.
ამგვარი საკადრო რეფორმა პოლიტიკური და ეკონომიკური სტაბილურობის და, რაც მთავარია, სოციალური სამართლიანობის საწინდარია.
მეცნიერებისა და განათლების გარეშე ჩვენ მომავალი არ გვაქვს!
განათლება მეცნიერების გარეშე წარმოუდგენელია.
ეს უნდა იყოს ერთიანი ჯაჭვი.
სკოლამდელი და სასკოლო განათლება უნდა იყოს უფასო, სავალდებულო და საყოველთაო.
უნდა გაჩნდეს ზოგადი უმაღლესი განათლების სამწლიანი კურსი.
ესეც უნდა იყოს უფასო, საყოველთაო და სავალდებულო.
ამის შემდეგ არის ბაკალავრიატი და მაგისტრატურა.
უნდა აღდგეს და აღორძინდეს სამეცნიერო-კვლევითი ინსტიტუტები.
უნდა აღდგეს კავშირი ამ ინსტიტუტებსა და უნივერსიტეტებს შორის იმიტომ, რომ მეცნიერება სწავლებისგან განუყოფელია.
მასწავლებლები უნდა ჩაერთონ სამეცნიერო-კვლევით სამუშაოებში და მათ უნდა ჰქონდეთ ყველაზე მაღალი ანაზღაურება.
ახლა საფრანგეთი ამბობს, რომ 7 დარგში შეიტანს მსოფლიო მნიშვნელობის წვლილს.
ჩვენ ერთ დარგში მაინც უნდა შევიტანოთ მსოფლიო მნიშვნელობის წვლილი.
მაგრამ საფრანგეთი ასევე ამბობს, რომ მას აქვს ეროვნული პრიორიტეტები და აქ 300 დარგს ასახელებს.
ჩვენ უნდა გვქონდეს 50 დარგი მაინც.
საფრანგეთი ამბობს, რომ მე რამდენიმე 1000 პრიორიტეტული დარგი მაქვს სწავლების დონეზე.
ჩვენ 100 დარგი მაინც უნდა ვაქციოთ პრიორიტეტულად სწავლების დონეზე.
ჩვენ უნდა ვუთხრათ ჩვენ შვილებსა და შვილიშვილებს, რომ ახალი მდიდარი არის მცოდნე კაცი.
24 საათის განმავლობაში უნდა იყოს პროპაგანდა, რომ ქვეყანას ჩაიბარებს ის, ვინც მცოდნეა;
რომ ქვეყანაში კარგად იცხოვრებს ის, ვინც მცოდნეა;
რომ მდიდარი და წარმატებული იქნება ის, ვინც მცოდნეა;
რომ ბედნიერი იქნება ის, ვინც მცოდნეა.
უნდა გვახსოვდეს, რომ განათლება მეცნიერების გარეშე არ არსებობს, ხოლო განათლების გარეშე ჩვენ არა გვაქვს მომავალი.
სახელმწიფო ადამიანებზე უნდა ზრუნავდეს
როგორ უნდა მოვერიოთ უსახლკარობას?
ყოველწლიურად ჩვენი ქვეყნის ბიუჯეტის 2% უნდა გამოვყოთ და ამ ფულით ავუშენოთ და ვაჩუქოთ ბინები დაახლოებით 4000 ოჯახს, რომლებიც სიღარიბის ზღვარს მიღმა ცხოვრობენ.
მაგრამ, ვთქვათ, ოჯახი არაა სიღარიბის ზღვარს მიღმა.
მაგალითად, საშუალო ოჯახია ან საშუალოზე დაბალი შემოსავალი აქვს; ან, თუნდაც, ახლადდაქორწინებული წყვილია.
მათ უნდა შევუქმნათ საშუალება, ყოველთვიურად დაახლოებით 100 დოლარი გადაიხადონ და 30 თუ 40 წლის განმავლობაში დაფარონ ბინის ღირებულება და გახდნენ ბინის მესაკუთრენი.
როგორ უნდა ვიზრუნოთ ხალხის ჯანმრთელობაზე?
ფასიანი კლინიკები, ფასიანი საავადმყოფოები, კერძო სადაზღვევო სისტემა, - ეს ყველაფერი უნდა განვითარდეს.
მაგრამ, ამავდროულად, ჩვენ უნდა მოვიცვათ მთელი საქართველო მუნიციპალური პოლიკლინიკებითა და მუნიციპალური საავადმყოფოებით, რომლებიც სრულიად უფასოდ და ყოველგვარი დაზღვევის გარეშე მოემსახურება მოსახლეობას.
როგორ უნდა ვიზრუნოთ ხელმოკლე ოჯახებზე?
ხელმოკლე ოჯახები აუცილებელ საკვებ პროდუქტებს უნდა ღებულობდნენ უფასოდ;
ხელმოკლე ოჯახები წამლების დიდ ნაწილს უნდა ღებულობდნენ უფასოდ;
ხელმოკლე ოჯახებს ზამთარ-ზაფხულის სამოსი უნდა დაურიგდეთ უფასოდ;
ხელმოკლე ოჯახებმა მუნიციპალური ტრანსპორტით უნდა იმგზავრონ უფასოდ.
ადამიანებმა უნდა იგრძნონ, რომ სახელმწიფოს მათი ბედ-იღბალი აინტერესებს!
ქართული მიწა-წყალი ქართველ ხალხს!
საქართველოს მთელი ტერიტორია 7,5 მილიონ ჰექტარზე ცოტათი მეტია, ხოლო სასოფლო-სამეურნეო სავარგულებს 3,5 მილიონ ჰექტარზე ნაკლები უკავია.
ამ დროს საბაზრო ფასი საშუალოდ 1000 ლარია.
1000 დოლარიც რომ იყოს, გამოდის, რომ სასოფლო-სამეურნეო სავარგულების ღირებულება მთლიანად სამნახევარ მილიარდ დოლარზე ნაკლებია.
რას ნიშნავს ეს?
იმას, რომ რომელიმე მილიარდერს თუნდაც ბრუნეის სულთანს ან ბილ გეითსს ან სხვას 10-ჯერ, 15-ჯერ და 20-ჯერ შეუძლია მთელი საქართველოს სასოფლო-სამეურნეო სავარგულების შეძენა და ბატონ სოროსს მე მგონი, ერთხელ მაინც შეუძლია ან ორჯერაც კი.
იაპონიაში, ახალ ზელანდიაში, ჩეხეთში, ავსტრიაში, მექსიკაში, არგენტინაში ქართველი კაცი თუ დედა-ბუდიანად არ გადასახლდა, ვერც სახნავ-სათეს მიწას იყიდის, ვერც - საძოვარს, ვერც - ტყეს.
იქ კანონმდებლობა ამას კრძალავს.
ზოგიერთ ქვეყანაში შეიძლება ძალიან პატარა მოცულობის მიჰყიდონ.
აი, ვთქვათ, თურქეთში ქართველი ორნახევარ ჰექტარზე მეტ მიწას ვერ იყიდის;
ჩინეთში და ინდოეთში ქართველი მიწას ვერ იყიდის.
თურქი, ჩინელი და ინდოელი კი საქართველოში, რამდენსაც გაუხარდება, იმდენს იყიდის.
და ერთ მშვენიერ დღეს ჩვენ აღმოვაჩენთ, რომ ჩვენი მიწა-წყლის პატრონი სხვა არის, ჩვენ არა ვართ.
ქართული მიწა-წყალი და საქართველოს ბუნებრივი რესურსები უნდა ეკუთვნოდეს ქართულ სახელმწიფოს და ქართველ ხალხს!
სახელმწიფო ვალდებულია, მიწა დაგვიკანონოს!
საქართველოში ერთ ხელისუფლებას ცვლის მეორე, მეორეს ცვლის მესამე, მაგრამ ქართველი კაცი ვერა და ვერ დაეპატრონა თავის მიწა–წყალს.
ზოგიერთ ჩვენგანს მამაპაპისეული მიწა ერგო, ზოგსაც კოლმეურნეობის დაშლის შედეგად ხვდა მიწის ნაკვეთი, ზოგმა საბჭოთა ეპოქაში შეიძინა მიწა.
მაგრამ დღეს ამ ხალხის დიდი უმრავლესობა ვერ იკანონებს თავიანთ მიწას.
დღეს კაცი საჯარო რეესტრში რომ მიდის, გადასახადსაც იხდის, საბუთიც მიაქვს, მაგრამ მიწას ვერ იკანონებს.
ხან ერთ საბუთს სთხოვენ, ხან მეორეს, ხან მესამეს და ამ საბუთების შეგროვება იმდენად დიდ დროსა და ფულს მოითხოვს, რომ კაცისთვის ეს გადაულახავი ბარიერი ხდება. შედეგად, 10 კაციდან 8 მიწას ვერ იკანონებს.
მიგვაჩნია, რომ სახელმწიფო ვალდებულია, დაგვიკანონოს მიწა ყოველგვარი ზედმეტი ბიუროკრატიისა და შეფერხების გარეშე.
ჩვენ უნდა დავეპატრონოთ ჩვენს სამშობლოს, ჩვენს მიწა-წყალს!
სოფლად მცხოვრებნი უნდა დაეპატრონონ მიწას და მათთვის უნდა მოეწყოს ინფრასტრუქტურა!
სოფლის მეურნეობაში შეიქმნა სავალალო ვითარება: კაცი, რომელმაც იცის მიწასთან მუშაობა, მიწას ვერ ეპატრონება და სხვისგან ქირაობს მიწას.
უფრო მეტიც: ძალიან ხშირად კაცი ვერ ეპატრონება და ვერ ამუშავებს მამაპაპისეულ მიწას.
ჩვენ დიდი ხანია, ვიბრძვით მიწის რეგისტრაციისა და დაკანონების გამარტივებისთვის.
დღეს ხელისუფლება აცხადებს, რომ მიწის დაკანონება რეგისტრაციას გაამარტივებს.
ჩვენ ეს გვიხარია, მაგრამ ჯერ უნდა დავინახოთ, რომ ხელისუფლება ამას რეალურად გააკეთებს.
მეორე პრობლემა ის არის, რომ ადამიანს მოსავალს მოჰყავს ან მეცხოველეობას მისდევს, მაგრამ ნაწარმის გაყიდვა უჭირს და არც არავინ ეხმარება.
მაგალითად, კაცს სოფელში რამდენიმე ძროხა ჰყავს და რძე აქვს გასაყიდი, ახლომახლო კი აღარაა რძის მიმღები პუნქტები; აღარც მაცივრებია და აღარც - ტრანსპორტი.
არადა, 3 სოფელზე ერთი მაცივარი მაინც უნდა იყოს.
მოშლილია ინფრასტრუქტურა, არ ვარგა გზები.
კაცი სანამ რძეს ქალაქამდე ჩაიტანს, შეიძლება ის რძე საერთოდ ამჟავდეს.
აი, ეს აწუხებს დღეს ჩვენს სოფელს _ კაცს რომ სოფლის მეურნეობის პროდუქცია მოჰყავს მისთვის ხელმისაწვდომი უნდა იყოს მიწა და ინფრასტრუქტურა უნდა მოეწყოს.
მაგრამ, რაც მთავარია უნდა არსებობდეს ვიღაც, ვინც ამ პროდუქციას მისგან სამართლიან ფასად ჩაიბარებს.
ადრე არსებობდა ცეკავშირის სისტემა.
სახელმწიფომ ხელი უნდა შეუწყოს ქვეყანაში ცეკავშირის ტიპის რამდენიმე ორგანიზაციის შექმნას სოფლის მეურნეობის დარგების მიხედვით.
სწორედ ამ ორგანიზაციებმა უნდა შეისწავლონ ბაზარი, დაუკვეთონ გლეხებს პროდუქცია და მათგან გარანტირებულად შეიწყიდონ ეს პროდუქცია სამართლიან ფასად.
გავიცნოთ ერთმანეთი! დავგეგმოთ, როდის და როგორ შევხვდეთ ერთმანეთს; განვსაზღვროთ, როდის შეიძლება ჩამოვიდეთ თქვენს ქალაქსა თუ სოფელში; დავსახოთ საერთო მოქმედების გეგმა და ერთად მოვიპოვოთ გამარჯვება! დაგვირეკეთ: 514123838; 592090938; 595760008; (032)2933198.
მამაკაცის საპენსიო ასაკი კვლავ 60 წლით უნდა განისაზღვროს, მანდილოსნისა კი - 55 წლით!
ჩვენ გვახსოვს, რომ საბჭოთა დროს მამაკაცის საპენსიო ასაკი იყო 60 წელი, ხოლო მანდილოსნის - 55 წელი.
საბჭოთა სისტემის ნგრევის შედეგად შეიცვალა ეკონომიკური სისტემა, მკვეთრად შემცირდა სახელმწიფო შემოსავლები, ბიუჯეტს პენსიების გადახდა გაუჭირდა და მთავრობამ არასახარბიელო გამოსავალი მოძებნა - საპენსიო ასაკი 5 წლით გაზარდა.
ჩვენ უნდა დავუბრუნდეთ ძველ საპენსიო ასაკს.
მამაკაცის საპენსიო ასაკი კვლავ 60 წლით უნდა განისაზღვროს, მანდილოსნისა კი — 55 წლით.
ოღონდ პენსიაზე გასვლა უნდა იყოს ნებაყოფლობითი და არა სავალდებულო.
თუ ადამიანს მუშაობის სურვილი აქვს, მას უნდა დავუკანონოთ 75 წლამდე მუშაობის უფლება, განსაკუთრებით, საგანმანათლებლო და სამეცნიერო სფეროებში.
მეორე საკითხი ისაა, რომ საქართველოში პენსია საარსებო მინიმუმზე, ანუ 220-240 ლარზე ნაკლები არავითარ შემთხვევაში არ უნდა იყოს.
გასაგებია, რომ სახელმწიფოს უჭირს, მაგრამ მან უნდა გამოძებნოს საშუალება და იტვირთოს პენსიონერთა უზრუნველყოფა.
სახელმწიფომ აუცილებლად უნდა აუნაზღაუროს ზარალი მეანაბრეებს!
სასელმწიფო უნდა დაეხმაროს იპოთეკარებს!
საბჭოთა კავშირის ნგრევის შედეგად უამრავმა ადამიანმა დაკარგა ანაბრები.
სახელმწიფომ აღიარა, რომ მას აქვს ამ ხალხის ვალი და დაპირდა ანაბრების ანაზღაურებას, მაგრამ მოატყუა.
შეუძლია თუ არა სახელმწიფოს ამ ვალის გასტუმრება?
ცხადია, რომ ცალსახად შეუძლია, ვთქვათ, 10 წლის განმავლობაში.
უნდა შედგეს ამ ვალის გასტუმრების 10-წლიანი გრაფიკი.
უპირველესად” ყველაზე ასაკოვან ხალხს უნდა გაუსტუმროს ვალი სახელმწიფომ — პენსიონერებს, ვეტერანებს, ლტოლვილებს, ინვალიდებს...
აქვეა მეორე თემა, რომელიც იპოთეკარების სახელითაა ცნობილი, თუმცა ამ ტერმინის გამოყენება ამ შემთხვევაში სწორი არ არის.
არიან ადამიანები, რომლებიც სააკაშვილის რეჟიმმა ამ სიტყვის პირდაპირი მნიშვნელობით დააყაჩაღა - ბინები დააგირავებინა და სრულიად უკანონოდ გადაახდევინა ფული თავისუფლების სანაცვლოდ.
ასეთ ადამიანებს სახელმწიფომ აუცილებლად უნდა აუნაზღაუროს ზარალი.
არიან ადამიანები, რომლებმაც დედისა თუ ძმის, ან შვილის სამკურნალოდ დააგირავეს ბინები.
ასეთ ადამიანებს სახელმწიფომ უნდა მისცეს გრძელვადიანი უპროცენტო სესხი.
და ბოლოს:არიან ადამიანები, რომლებმაც ბიზნესის წამოწყება სცადეს, ბინები დააგირავეს, მაგრამ ბიზნესი ვერ ააწყვეს.
ვალის გადახდა ძალუძთ, ოღონდ დაბალპროცენტიანი სესხის პირობებში.
ასეთ ადამიანებსაც უნდა დაეხმაროს სახელმწიფო.
ხელისუფლებამ უნდა შექმნას სპეციალური კომისია, რომელიც ინდივიდუალურად შეისწავლის თითოეული ოჯახის საქმეს და დაეხმარება მათ.
ხალხს უნდა შეეძლოს ნებისმიერი თანამდებობის პირის გადაყენება - იქნება ეს პრეზიდენტი, პრემიერმინისტრი თუ მინისტრი;
ხალხს უნდა შეეძლოს ნებისმიერი დეპუტატის გამოწვევა,
მერის თუ გამგებლის გადაყენება;
ხალხს უნდა შეეძლოს ნებისმიერი უვარგისი კანონის გაუქმება, საზიანო გადაწყვეტილების შეცვლა!
ამისთვის ჩვენს ქვეყანაში უნდა შეიქმნას სპეციალური უწყება, რომელსაც დაევალება რეფერენდუმების ჩატარება.
ამ უწყებამ უნდა შექმნას განყოფილებები ყველა საარჩევნო ოლქში და თუ ამ განყოფილებას გარკვეული რაოდენობის ხალხი მიმართავს, ვთქვათ, მინისტრის გადაყენების ან დეპუტატის გამოწვევის მოთხოვნით ან სხვა რაიმე საკითხით, დაუყოვნებლივ უნდა დაინიშნოს რეფერენდუმი.
ცხადია, ჩვენ უნდა შევთანხმდეთ, რა რაოდენობის ადამიანებს შეუძლიათ ამა თუ იმ მოთხოვნის დაყენება.
წვრილი და საშუალო მეწარმე უნდა იხდიდეს ფიქსირებულ გადასახადს!
წვრილი მეწარმე უნდა იხდიდეს მხოლოდ და მხოლოდ ფიქსირებულ გადასახადს ოთხი მაჩვენებლიდან გამომდინარე:
პირველი - რომელ სოფელში ან რომელ ქალაქში, ან ქალაქის რომელ უბანში საქმიანობს ეს მეწარმე;
მეორე - რა საქმიანობას ეწევა იგი: მაწონს ამზადებს, ფეხსაცმელს კერავს, ტელევიზორებს არემონტებს თუ რა ხელობას ეწევა;
მესამე - რა ფართობი უკავია;
მეოთხე - რამდენი ადამიანია ჩართული ამ საქმეში.
აი, ამ ოთხი მაჩვენებლის მიხედვით, სახელმწიფომ წვრილ მეწარმეს უნდა დაუდგინოს ფიქსირებული გადასახადი.
რაც მთავარია, წვრილ მეწარმეს არ უნდა ევალებოდეს დოკუმენტების შევსება.
არ უნდა ევალებოდეს სალარო-აპარატების გამოყენება.
არ უნდა ევალებოდეს რაიმე საქმეთწარმოება რომ შემდგომში ვინმემ რაიმე შარი არ მოსდოს და არ დააჯარიმოს.
ზუსტად ამავე პირობებში უნდა იყოს საშუალო მეწარმე.
ოღონდ მას მეხუთე, რაოდენობრივი მაჩვენებელი ემატება.
მაგალითად, რამდენ მანქანას მოემსახურება ერთდროულად ბენზინგასამართი სადგური, ან რამდენ ადამიანს მოემსახურება ერთდროულად სტომატოლოგიური კლინიკა.
ამგვარი მიდგომა ძალიან სწრაფად გამოგვიყვანს სიდუხჭირიდან.
როგორ უნდა ჩავაყენოთ ხელისუფლება ხალხის სამსახურში
ჩვენ უნდა დავყოთ ქალაქები და რაიონები მიკროუბნებად და თითოეულ მიკროუბანში უნდა დავნიშნოთ სახელმწიფოს წარმომადგენელი.
თითოეულ მიკროუბანში უნდა ცხოვრობდეს დაახლოებით 2000 ოჯახი.
რაც შეეხება პატარა სოფლებს, აქ სახელმწიფოს წარმომადგენელი 300 ან 400 ოჯახზეც შეიძლება დაინიშნოს.
სახელმწიფოს წარმომადგენელი პირადად უნდა იცნობდეს თავის მიკროუბანში მცხოვრებ ყოველ ოჯახს;
ჰქონდეს ამ ოჯახთან მუდმივი კავშირი;
იცოდეს ყოველი ოჯახის ჭირვარამი და შუამდგომლობდეს გამგეობასთან, მერიასთან თუ სამინისტროსთან თითოეული ოჯახის პრობლემის გადასაწყვეტად.
რაც მთავარია, სახელმწიფოს წარმომადგენელი იქნება გამოკვეთილი პირი, რომელსაც მოსახლეობა მოსთხოვს კონკრეტულ პასუხს.
ყოველ 6 თვეში სახელმწიფოს წარმომადგენელი უნდა აქვეყნებდეს საჯარო ანგარიშს, რომელშიც უნდა აისახოს თითოეული ადამიანის როგორც გადაწყვეტილი, ასევე მოუგვარებელი პრობლემა.
ყველა ეს ანგარიში უნდა განიხილოს საქართველოს მთავრობამ, საქართველოს პარლამენტის სპეციალურმა კომიტეტმა და სახალხო დამცველმა.
ამ განხილვას უნდა შეეწირონ უპასუხისმგებლო გამგებლები, მერები თუ მინისტრები.
ამგვარი მიდგომა აიძულებს ხელისუფლებას, ემსახუროს ხალხს.
ჩვენ უნდა გვახსოვდეს რომ ხელისუფლება უნდა ემსახურებოდეს ხალხს და არა ხალხი - ხელისუფლებას!
დავიცვათ საზღვრისპირა სოფლები, დავიცვათ საქართველოს საზღვრები!
საზღვრისპირა სოფლებს ტოვებენ მცხოვრებლები.
მრავალი სოფელი დაცარიელებულია, მრავალიც - სადავო გახდა.
გვედავება რუსეთი და უკვე თურქეთიც; კამათი გვაქვს მოძმე აზერბაიჯანთან და მოძმე სომხეთთან.
სახელმწიფომ ამ მიმართულებით დაუყოვნებლივ უნდა შეიმუშავოს და განახორციელოს ფართომასშტაბიანი გეგმა.
საზღვრისპირა სოფლების მცხოვრებლებს სახელმწიფომ ხელფასი უნდა გადაუხადოს და მასობრივად უნდა ჩართოს საზღვრის დაცვის საქმეში;
საზღვრისპირა სოფლების მცხოვრებლებს სახელმწიფომ უნდა აღუდგინოს შელახული სახლ-კარი, ხოლო დაბრუნებულებს ან იქ დასახლების მსურველებს — აუშენოს საცხოვრებელი;
საზღვრისპირა სოფლების მცხოვრებლებს სახელმწიფო უფასოდ უნდა ამარაგებდეს აუცილებელი საკვები პროდუქტით, წამლებით და სამოსით;
საზღვრისპირა სოფლების მცხოვრებლებს სახელმწიფომ უნდა აუშენოს საბავშვო ბაღები, სკოლები, სპორტული კომპლექსები, პოლიკლინიკები და საავადმყოფოები.
მხოლოდ ასე დავიცავთ ჩვენი მიწა-წყლის თითოეულ მტკაველს!
ხალხმა უნდა გააკონტროლოს მთავრობის საქმიანობა და ქვეყნის ბიუჯეტი!
ყველა სამინისტრო და ყველა სახელმწიფო უწყება ფართო საზოგადოებას ყოველწლიურად უნდა აცნობდეს, თუ რა ამოცანების გადაწყვეტას აპირებს იგი მომავალ წელს და ეს საერთო-სახალხო განსჯის საგნად უნდა იქცეს.
ამ საჯარო განხილვისას, ყველა გადასაწყვეტი ამოცანა პრიორიტეტის მიხედვით უნდა დალაგდეს და მთავრობისა და ხალხის ერთიან სამოქმედო გეგმად იქცეს.
ამგვარი მიდგომის შედეგად, ქვეყნისთვის უმნიშვნელოვანესი ამოცანები ოპტიმალურად დალაგდება და გადაწყდება.
რაც მთავარია ქვეყნის წლიური ბიუჯეტის ფორმირებასა და ხარჯვაზე ზედამხედველი ქართველი ხალხი გახდება.
როგორ უნდა დავეხმაროთ ხალხს მცირე ბიზნესის აწყობაში?
ყოველწლიურად ჩვენი ქვეყნის ბიუჯეტის 4% უნდა გამოვყოთ და ამ ფულით დაახლოებით 8000 ოჯახს დავეხმაროთ ბიზნესის ნულიდან დაწყებაში.
ამისათვის სახელმწიფომ უნდა შექმნას სპეციალური ფონდი, რომელიც ყოველგვარი გირაოსა და გარანტიის გარეშე გასცემს 8–წლიან უპროცენტო სესხებს 20-დან 80 ათასი ლარამდე.
მაგრამ ამ ფონდის საქმიანობა მარტო სესხის გაცემით არ უნდა შემოიფარგლებოდეს.
თუ კაცს საინტერესო ბიზნეს-იდეა აქვს, ფონდმა უნდა გამოუყოს სესხიც, საჭირო ფართიც, იურისტიც, ფინანსისტიც და თანამმართველიც, რათა ამ ადამიანმა მთელი ყურადღება გადაიტანოს თავისი საქმის აწყობაზე.
ამგვარი მიდგომა, სულ რაღაც 3–4 წლის განმავლობაში, ფეხზე დააყენებს ათიათასობით ოჯახს;
გაუჩენს მათ მომავლის იმედს და გადააფიქრებინებს სამშობლოდან წასვლას.
ქვეყანამ უნდა სძლიოს სიღატაკეს და ხალხმა ბოლოს და ბოლოს უნდა გაიხაროს!
გავიცნოთ ერთმანეთი! დავგეგმოთ, როდის და როგორ შევხვდეთ ერთმანეთს; განვსაზღვროთ, როდის შეიძლება ჩამოვიდეთ თქვენს ქალაქსა თუ სოფელში; დავსახოთ საერთო მოქმედების გეგმა და ერთად მოვიპოვოთ გამარჯვება! დაგვირეკეთ: 514123838; 592090938; 595760008; (032)2933198.
ჩვენთვის საქართველოა უპირველესი!
-ბოლო დროს ერთნი გვეუბნებიან, რომ „ქართული ნიშნავს რუსულს“, მეორენი კი გვეუბნებიან, რომ „ქართული ნიშნავს ანტიდასავლურს“.
თქვენ რას იტყვით ამის შესახებ?
დავით თარხან-მოურავი: პირველ რიგში ვიტყვი, რომ ამას გვეუბნებიან ნაცმოძრაობის ლიდერები, წევრები ან მხარდამჭერები.
მინდა, ასეთი მაგალითი მოვიტანო: მოსკოვიდან რეიკიავიკამდე ჩაფრენას 6 საათი სჭირდება. რეიკიავიკიდან ვაშინგტონამდე ჩასვლასაც ამდენივე დრო სჭირდება.
ისლანდია, საერთოდ, ნატოს ერთ-ერთი დამფუძნებელია, მაგრამ ისლანდიაში ამჟამად მომზადებულია კანონპროექტი ნატოდან გამოსვლის შესახებ.
ისლანდიამ უარი თქვა ევროკავშირში გაწევრიანებაზე და ამას ხსნის ეროვნული ინტერესებით.
ირმა ინაშვილი: სხვათა შორის, საფრანგეთი 1966 წელს გამოვიდა ნატოდან, სადაც დაბრუნდა დაახლოებით 1993 წელს და ამას ასევე ეროვნული ინტერესებით ხსნიდა.
დავით თარხან-მოურავი: საბერძნეთიც 1974 წელს გამოვიდა ნატოდან და 1980 წელს შევიდა, დაბრუნდა...
-ისიც ცნობილია, რომ ესპანეთი 1978 წლამდე იყო ნატოს წევრი ქვეყანა, ოღონდ იმ პირობით, რომ მონაწილეობას არ მიიღებდა სამხედრო ოპერაციებში,
ხოლო ისლანდია ერთადერთი ქვეყანაა ნატოს წევრ ქვეყნებს შორის, რომელსაც საკუთარი შეიარაღებული ძალები არ ჰყავს.
დავით თარხან-მოურავი: აქ ჩვენ რას ვხედავთ.
ვხედავთ, რომ აშკარად ევროპული და დასავლური ქვეყნები შედიან ნატოში, გამოდიან ნატოდან, კვლავ ბრუნდებიან, უარს ამბობენ ევროკავშირში გაწევრიანებაზე...
ვინმე ფიქრობს, რომ ეს ქვეყნები პრორუსულები არიან, ან ანტი-დასავლურები?
ასე არავინ ფიქრობს და ლაპარაკობს.
„მე ვარ ქართველი“ ნიშნავს, რომ მე არ ვარ რუსი, მე არა ვარ ამერიკელი, მე არ ვარ ფრანგი, არ ვარ ჩინელი, არ ვარ იაპონელი, არ ვარ გერმანელი.
„მე ვარ ქართველი“ ნიშნავს, რომ მე ჯერ ჩემს ინტერესებს ვიცავ ნატო-შიც და ევროკავშირში.
ჯერ ჩემს თავზე ვფიქრობ და მერე სხვაზე.
ჩვენ ქართული ძალა ვართ.
განა ჩვენ გვითქვამს ოდესმე, რომ ნატო არ გვინდა ან ევროკავშირი არ გვინდა?!
ჩვენ ტყუილი არ გვინდა, ტყუილში ცხოვრება არ გვინდა!
ირმა ინაშვილი: თუ ქართული ნიშნავს პრორუსულს მაშინ „ნაცმოძრაობა“ ნიშნავს სერგო ორჯონკიძეობას, რომელმაც რუსეთს აჩუქა სოჭი, აზერბაიჯანს – ბელაქანი, კახი, საინგილო, და სერგოს საქმე გააგრძელა სააკაშვილმაც რომელმაც რუსეთს აჩუქა ცხინვალი, სოხუმი, კოდორი და ახალგორი.
დავით თარხან-მოურავი: „მე ვარ ქართველი“ ნიშნავს, რომ მე არ ვარ მონა.
„მე ვარ ქართველი“ ნიშნავს, რომ მე ვფიქრობ საქართველოს ინტერესებზე.
„მე ვარ ქართველი“ ნიშნავს, რომ მე არ ვყიდი და არავის ვჩუქნი არცერთ გოჯ მიწას, რომელიც სხვათა შორის, მორწყულია ჩვენი წინაპრების სისხლით.
ამას ნიშნავს „მე ვარ ქართველი“!
ირმა ინაშვილი: მაგრამ ეს არ ესმით ადგილობრივ ნაცისტებს, რომლებისთვისაც არც საქართველო არსებობს და არც ქართველობა.
ჩვენთვის კი, საქართველოა უპირველესი!
ირმა ინაშვილი: ჩვენ უნდა გავერთიანდეთ ჩვენი სამშობლოს ირგვლივ და დავდგეთ უფრო მაღლა, ვიდრე საქართველოს ამა თუ იმ ორგანიზაციის წევრობაა
სამწუხაროდ, საქართველოში დამკვიდრდა ძალიან ცუდი პრაქტიკა.
ეს პრაქტიკა დაამკვიდრა მიხეილ სააკაშვილმა, რომელიც ნებისმიერ ადამიანს რუსეთის აგენტობაში ადანაშაულებდა, თუ იმ კაცს არ მოსწონდა, მაგალითად, ნატო.
ახლა ეს ესტაფეტა აიტაცა რესპუბლიკურმა პარტიამ, კერძოდ, თინა ხიდაშელმა და ბერძენიშვილებმა.
ეს ძალიან ცუდია და საზოგადოებისთვის დამანგრეველია.
ჩვენ უნდა გვესმოდეს, რომ შეიძლება კაცი საქართველოს პატრიოტია, მაგრამ ნატო არ მოსწონს და აბსოლუტურად არაფერ შუაშია რუსეთი.
შეიძლება სხვადასხვა მიზეზების გამო არ მოსწონს.
ასევე შეიძლება, რომ კაცს ნატო ძალიან მოსწონდეს და საერთოდ არ იყოს საქართველოს პატრიოტი.
მაგალითად, იყოს თურქეთის აგენტი.
ის, რომ კაცს ნატო მოსწონს, სულაც არ ნიშნავს, რომ პატრიოტია და მოღალატე არ არის.
ის, რომ კაცს ნატო არ მოსწონს, არ ნიშნავს, რომ მოღალატეა, მაგრამ სავალალო და უბედური პრაქტიკა დამკვიდრდა, რომ თუ ვინმეს ნატო არ მოსწონს, მაშინვე აკერებენ რუსეთის აგენტობის იარლიყს.
ჩვენ ამისგან აუცილებლად უნდა გავთავისუფლდეთ.
ჩვენ უნდა გავიგოთ, რომ ჩვენ ყველანი საქართველოს შვილები ვართ.
გვიყვარს ჩვენი სამშობლო და გვაქვს განსხვავებული აზრები _ ვიღაცას უნდა ნატო და ვიღაცას არ უნდა ნატო.
ეს არ შეიძლება იყოს ბრძოლის და ურთიერთდაპირისპირების მიზეზი.
ჩვენ მიგვაჩნია, რომ ნატო შეიძლება გახდეს საქართველოს წინსვლის საშუალება.
მაგალითად, თურქეთი, როდესაც ნატოს წევრი გახდა, გასული საუკუნის 50-იან წლებში, საქართველოზე ჩამორჩენილი ქვეყანა იყო, ნატოში შესვლის შემდეგ კი დაეხმარნენ - მიიღო ტექნოლოგიები, მიიღო ცოდნა, მიიღო ფული და განვითარდა.
დღეს წყალქვეშა ნავებს უშვებს.
ამ კუთხით ნატო შეიძლება ძალიან კარგი იყოს, როგორც ტექნოლოგიის, სიმდიდრის და ცოდნის წყარო.
მაგრამ ვიღაც თვლის, და სავსებით სამართლიანად, რომ ნატომ რუსეთთან ჩვენი ურთიერთობა შეიძლება კიდევ უფრო დაძაბოს და მორიგი საომარი მოქმედებები გამოიწვიოს, რაც საქართველოსთვის დამანგრეველი იქნება.
ჩვენ უნდა გვახსოვდეს, რომ საქართველოს სწრაფვამ ნატოსკენ ქვეყანა შეიძლება სულ დააქუცმაცოს.
დიახ, დღეს საქართველოში აზრთა სხვადასხვაობა არსებობს, მაგრამ, ვიმეორებ ეს აზრთა სხვადასხვაობა არ უნდა გადაიზარდოს კონფლიქტში.
ჩვენ ვთვლით, რომ ნატო კარგია,
მაგრამ იმავდროულად მიგვაჩნია, რომ ვისაც ნატო არ მოსწონს, ისიც ჩვენი ამომრჩეველია.
რატომ? მარტივი მიზეზის გამო: დღეს ჩვენ ნატოში არავინ გვიღებს.
ჩვენ მიგვაჩნია, რომ არ შეიძლება არც საკუთარი თავის და არც საზოგადოების მოტყუება.
არავითარ შემთხვევაში არ შეიძლება ტყუილი იმედების და ცრუ მოლოდინების გაჩენა.
სწორედ ამის გამოა, რომ მერე საზოგადოება თავს მოტყუებულად გრძნობს და ყველაფერზე ხელს ჩაიქნევს ხოლმე.
პოლიტიკაში ტყუილი არ შეიძლება, რადგან გულგრილობას, პოლიტიკოსების მიმართ უნდობლობას და პოლიტიკური პროცესების მიმართ გაუცხოებას იწვევს.
ჩვენ ვეუბნებით ქართველებს: ერთმანეთს გული არ უნდა ვატკინოთ იმის გამო, რომ მე მინდა ნატოში და შენ არ გინდა ნატოში.
მითუმეტეს, რომ დღეს, ხვალ და უახლოეს ათ წელიწადში არავინ გვიღებს ნატოში!
საქართველოს ირგვლივ უნდა გავერთიანდეთ!
საქართველოზე ვიფიქროთ, გვქონდეს სხვადასხვა აზრი და ეს აზრები ერთმანეთს მშვიდად გავუზიაროთ.
მშვიდად ვისაუბროთ შეიძლება აღმოჩნდეს, რომ შენ ხარ მართალი და მე არა, ანდა - პირიქით.
ნუ გადავაქცევთ ამ თემას ერთმანეთის შეურაცხყოფის ინსტრუმენტად.
ვილაპარაკოთ საქართველოზე, როგორც უფრო მაღალ იდეაზე!
შენც, ვისაც ნატო მოგწონს, მხარი დაგვიჭირე!
და შენც, ვისაც ნატო არ მოგწონს, შენც მხარი დაგვიჭირე!
რადგან ჩვენთვის საქართველო უფრო მაღლა დგას, და ნატოში შევალთ თუ არ შევალთ, ამაშიც ერთად გავერკვევით მშვიდად, ისე, რომ ერთმანეთს გულს არ ვატკენთ.
აი, ეს არის ჩვენი პოზიცია ნატოსთან დაკავშირებით.
ამავდროულად, არის ხალხი, რომელიც ევროკავშირზე და ევრაზიულ კავშირზე ლაპარაკობს.
ქართველებმა საქართველო უნდა გავითავისოთ.
ჩვენ პატარა ქვეყანა ვართ და ჩვენი პოლიტიკა აუცილებლად უნდა იყოს დიდ ქვეყნებს შორის ბალანსის პოლიტიკა.
ისტორიულადაც ასე იყო.
ეს ეხება ამერიკას, ევროპას, რუსეთს, თურქეთს...
ამას ჩვენ ვერ გავექცევით და არც უნდა გავექცეთ.
ეს დამღუპველია.
ჩვენ, ასევე, უნდა გვესმოდეს რომ დღეს, ბალანსის თვალსაზრისით, პოლიტიკური ვითარება და ძალთა განლაგება ისეთია, საქართველოს რომ მოუნდეს კიდეც, ევრაზიულ კავშირში მაინც ვერ გაწევრიანდება.
დღეს ისეთი გეოპოლიტიკური ვითარებაა და საქართველოც ისეთ მდგომარეობაშია, რომ ევრაზიულ კავშირში შესვლის არც პირობა არსებობს და არც საშუალება.
ეს არის მოცემულობა.
ვიღაც ამბობს, რომ მოსწონს ევრაზიული კავშირი.
მე ვეუბნები მას: მე დამიჭირე მხარი და შეიცვალე შენი აზრი, რადგან ევრაზიულ კავშირში გაწევრიანება შეუძლებელია.
ამიტომ ხმა მიეცი საქართველოს და არა ევრაზიულ კავშირს!
მეორე მხრივ, საქართველომ ხელი მოაწერა ევროკავშირთან ასოცირების ხელშეკრულებას.
ჩვენ უნდა გავითავისოთ, რომ ქვეყანამ უკვე გადადგა ნაბიჯი ევროპისკენ და დღეს ამ ნაბიჯის უკან გადმოდგმა შეუძლებელია, მოსწონს ეს ვიღაცას თუ არ მოსწონს.
ხელშეკრულება უკვე ხელმოწერილია და საქართველომ სრულფასოვან წევრობამდე ეს გზა უნდა გაიაროს.
ეს ქვეყნისთვის არაფერს ცუდს არ მოიტანს.
ამას ვეუბნებით იმ ამომრჩეველს რომელსაც არ მოსწონს ევროკავშირი.
მოცემულობა ასეთია და ნაბიჯის უკან გადადგმის საშუალება დღეს არ არის.
ამიტომ მხარი დაგვიჭირე და ჩვენთან ერთად დაიცავი საქართველოს ინტერესები ევროპაში!
ხოლო იმას, ვინც ევროკავშირის მხარდამჭერია, ვეუბნებით შენც ჩვენ მოგვეცი ხმა, რადგან ჩვენ შევდივართ ევროკავშირში და ეს გზა ერთად უნდა გავიაროთ!
ჩვენ უნდა გავერთიანდეთ ჩვენი სამშობლოს ირგვლივ და დავდგეთ უფრო მაღლა, ვიდრე საქართველოს ამა თუ იმ ორგანიზაციის წევრობაა!
ჩვენ უნდა დავდგეთ ერთად საქართველოს ირგვლივ და გავაცნობიეროთ, რა ნაბიჯია უკვე გადადგმული და უკან დახევა არ იქნება, და რა ნაბიჯის გადადგმა, ჯერჯერობით, შედეგის მომტანი არ არის.
ჩვენთვის საქართველოა უპირველესი!
მამულიშვილები
სელიმ ხიმშიაშვილი, გულო კაიკაციშვილი, მემედ აბაშიძე, რეჯებ ნიჟარაძე, ჰასან თხილაიშვილი, ჰეიდარ აბაშიძე, ზია აბაშიძე, სულეიმან ბეჟანიძე, ჯემალ დიასამიძე, იუნუს წულუკიძე, ჯემალ ქიქავა, სულეიმან დიასამიძე, ჰასან ლორთქიფანიძე და კიდევ უამრავი სხვა...
აჭარის მამულიშვილები - ქართველები სულით და ხორცით!
ადამიანები, რომლებმაც სამშობლოსთვის არამარტო საკუთარი, არამედ შვილების სიცოცხლეც შესწირეს.
მემედ აბაშიშის ორი ვაჟიშვილი მხოლოდ იმის გამო გარდაიცვალა, რომ მამამ დროულად ვერ მიხედა ავადმყოფ შვილებს.
მემედ აბაშიძე იმ დროს ხან ციხეში იჯდა, ხან განდევნილი იყო აჭარიდან, მიუსაფარ და ხელმოკლე შვილებს კი სამკურნალოდ სახსარი არ გააჩნდათ.
ასეთ ვითარებაში, მტერი მემედ აბაშიძეს და მის თანამებრძოლებს ოქროს ზოდებს ჰპირდებოდა, მაგრამ მათ საქართველო ოქროზე არ გაცვალეს და სამშობლოს საკუთარი შვილები შესწირეს.
დავით თარხან-მოურავი: „ესენი ივნენ ჭეშმარიტი მამულიშვილები.
აჭარელი საზოგადოების ძალისხმევით და ამ ხალხის თაოსნობით, შრომის შედეგად, დედასამშობლომ, საქართველომ შეინარჩუნა აჭარა.
თითოეული ეს ადამიანი იმსახურებს ძეგლს.
მიხეილ სააკაშვილი ხომ ძეგლებს ებრძოდა და უჟმურ ადგილას გადაიტანა მემედ აბაშიძის ძეგლი.
მიხარია, რომ ამ ძეგლმა უკეთეს ადგილას გადაინაცვლა.
ეს ხალხი იმსახურებს დაფასებას ქართველი ერისგან.
ეს ხალხი უნდა იყოს სამაგალითო ჩვენთვის.
სამაგალითო იმიტომ, რომ მათი უმეტესობა მაჰმადიანი იყო.
ესენი უნდა იყვნენ სამაგალითო ქართველი მაჰმადიანები ჩვენთვის, უპირველესად კი - აჭარელი მაჰმადიანებისთვის. მათი ქმედება უნდა იყოს სამაგალითო!
ბეწვის ხიდზე გაიარეს ისე, რომ საქართველო შეინარჩუნეს.
ჩვენ უნდა ვიყოთ მათი გზის მკაფიო მიმდევრები და უნდა ვიყოთ მათი გზის არანაკლებად ხარისხიანი განმხორციელებლები, გამვლელები ამ გზისა.
აჭარის მამულიშვილთა ტრაგიკული, სამშობლოსთვის შეწირული ცხოვრება სამაგალითოდ რჩება თითოეული ქართველისთვის, როგორც მართლმადიდებლისთვის, ისე - მაჰმადიანისთვის.
მხოლოდ ბედნიერებაა შევძლოთ ამ დიდი გზის ღირსეულად გაგრძელება.
დავით თარხან-მოურავი: პირდაპირ, ღიად ვამბობ, რომ თურქეთს აჭარის და აფხაზეთის მიტაცების ინტერესი აქვს!
ჩვენ მუდმივად უნდა ვეუბნებოდეთ თურქეთს და ღიად უნდა ვაცხადებდეთ მთელ მსოფლიოში, რომ ჩვენი ტერიტორიის 33 პროცენტი თურქეთმა მიიტაცა 95 წლის წინ.
ჩვენ ამას თურქეთსაც უნდა ვეუბნებოდეთ და მსოფლიოსაც უნდა ვუთხრათ.
ჩვენ უნდა ვამბობდეთ, რომ ეს არის ძირძველი ქართული მიწა;
ჩვენ უნდა ვამბობდეთ, რომ იმ ტერიტორიაზე ცხოვრობს ნახევარ მილიონზე მეტი ადამიანი, ვინც დღესაც აცხადებს, რომ ქართველია.
ჩვენ ყველგან უნდა ვამბობდეთ და მთელ მსოფლიოს უნდა გავაგებინოთ, რომ ამ ხალხს წაართვეს გვარი და სახელი, წაართვეს რწმენა;
ენა ბევრმა შეინარჩუნა, მაგრამ ძალიან ბევრმა დაკარგა.
ადამიანების 60 პროცენტს წინაპრის გვარი აღარც კი ახსოვს.
მხოლოდ 40 პროცენტს ახსოვს მაგრამ ისინიც თურქულ გვარს და სახელს ატარებენ.
ჩვენ ეს მთელ მსოფლიოს უნდა გავაგებინოთ.
ჩვენ აუცილებლად უნდა ვსაუბრობდეთ იმაზე, რომ ოსმალეთის იმპერიაში არაერთხელ მოხდა ქართველთა გენოციდი!
ჩვენ უნდა ვსაუბრობდეთ იმაზე, რომ შავი ზღვა აივსება იმ ქართველთა სისხლით, რომელიც თურქებმა დაღვარეს!
ჩვენ აუცილებლად უნდა ვთქვათ, რომ 1000 წლის განმავლობაში ყოველწლიურად ხარკის სახით ახალგაზრდა გოგო-ბიჭები გაჰყავდა თურქეთს საქართველოდან!
წარმოგიდგენიათ, ეს რამხელა უბედურებაა?!
ამაზე სულ უნდა ვლაპარაკობდეთ.
რასაკვირველია, ჩვენ სულ უნდა ვლაპარაკობღეთ, რომ ოსმალეთის იმპერია იყო გენოციდის იმპერია.
აღსანიშნავია ბულგარელების გენოციდი; ასევე მოხდა სომხების გენოციდი, ბერძნების გენოციდი, სერბების გენოციდი - ყველაფერ ამაზე მუდმივად უნდა ვსაუბრობდეთ.
განსაკუთრებით უნდა მივაპყროთ ყურადღება, რომ რაც ახლა სირიაში ხდება, ეს არის ქურთების 28-ე გენოციდი.
ქურთები საქართველოში ცხოვრობენ, მოძმე ერია.
ქართველი ქურთები ქართულად აზროვნებენ და ქართულად არიან განწყობილები და მათ აუცილებლად უნდა ვიცავდეთ.
თურქეთი ქურთებს ახლაც განიხილავს როგორც ყველაზე საშიშს თავისი სახელმწიფოებრიობისთვის.
თავისთავად საოცრებაა, რომ ქურთები 48–მილიონიანი ერია და სახელმწიფო არ აქვთ.
აუცილებლად უნდა ვლაპარაკობდეთ, რომ აზერბაიჯანელები თურქების მონათესავე ხალხია და აზერბაიჯანელების გენოციდსაც კი ეწეოდა ოსმალეთის იმპერია – მუდმივად დამპყრობლურ ომებს აწარმოებდნენ აზერბაიჯანის წინააღმდეგ.
ქართული პოლიტიკა უნდა იყოს ბრძოლა იმისთვის რომ თურქეთმა აღიაროს სხვადასხვა ხალხების და ერების გენოციდი, უპირველესად კი ქართველთა გენოციდი!
სხვათა შორის, თურქეთი გვეფიცება, რომ ჩვენი მოძმე ქვეყანაა და მოძმე ხალხია და აფხაზეთში უბრალოდ კი არ აქვს გაბმული ეკონომიკური კავშირები, არამედ, პირდაპირ ვამბობ, რომ აფხაზეთში თავის გავლენებს ამკვიდრებს.
პირდაპირ, ღიად ვამბობ რომ თურქეთს აფხაზეთის მიტაცების ინტერესი აქვს!
თურქეთს სურს, აფხაზები ჩვენი, ქართველების საწინააღმდეგოდ განაწყოს.
ამიტომაც ცდილობს იქ ფულის ჩადებას და ეკონომიკური და პოლიტიკური ურთიერთობების დამყარებას.
ჩვენ პირიქით, თურქეთისგან უნდა ვითხოვდეთ, რომ აღიაროს აფხაზეთში ქართველების ეთნიკური წმენდა!
ჩვენ სულ უნდა ვლაპარაკობდეთ მთელ მსოფლიოში და საქართველოშიც, მსოფლიოს მუდმივად უნდა ვახსენებდეთ რომ დღეს თურქეთი პრეტენზიას აცხადებს ოზურგეთზე, ბათუმზე, ახალციხეზე.
თურქეთის პრემიერმინისტრი დავითოღლუ და პრეზიდენტი ერდოღანი ღიად აცხადებენ ამ პრეტენზიას.
ღიად ამბობენ, რომ ოსმალეთის იმპერიის აღდგენა სურთ.
ეს არის ნეოოსმანიზმი.
პირდაპირ ამბობენ, რომ ბათუმი, დამასკო, სარაევო, ბენღაზი უნდა იყოს ოსმალეთის ძველი იმპერიის საზღვრებში, ანუ ახლანდელი თურქეთის საკუთრება.
ამაზე სულ უნდა ვლაპარაკობდეთ მთელ მსოფლიოში, რომ ეს არის აბსურდი და სისულელე.
კიდევ ერთი, რაზეც ღიად უნდა ვისაუბროთ: თურქები ყველაფერს აკეთებენ, რომ რაც შეიძლება მეტმა თურქმა მიიღოს საქართველოს მოქალაქეობა და აჭარაში დასაქმდეს!
რატომ მაინც და მაინც აჭარაში?
ღიად ლაპარაკობენ და პირდაპირ წერენ აბსოლუტურ სისულელეს, რომ 2021 წელს, ყარსის ხელშეკრულების 100 წლისთავთან დაკავშირებით, უნდა გაიმართოს რეფერენდუმი აჭარის სტატუსის თაობაზე.
ახლა თვითონ აცხადებენ, რომ უკვე 40 ათასზე მეტ თურქს აქვს საქართველოს მოქალაქეობა და ისინი ბათუმში და მთლიანად აჭარაში ცხოვრობენ.
თურქეთის ხელისუფლება ცდილობს, მაქსიმალურად ბევრი თურქი დასაქმდეს აჭარაში და დემოგრაფიული სურათი შეიცვალოს.
ავადმყოფური გეგმა აქვთ, რომ ეს ხალხი, ანუ თურქები, რომლებმაც საქართველოს მოქალაქეობა მიიღეს და აჭარაში დასახლდნენ, მოითხოვენ რეფერენდუმის ჩატარებას და აჭარა გამოეყოფა საქართველოს და გადავა თურქეთის ხელში.
ამისთვის, სხვათა შორის, თურქეთის სახელმწიფო გრანტებსაც არ იშურებს.
თავის ბიზნესმენებს ფულს ჩუქნის, რომ ბათუმში ჩამოვიდნენ, შეიძინონ ან იქირაონ ფართი საბაზრო ფასზე გაცილებით ძვირად, ოღონდ იქ დამკვიდრდნენ და დასაქმდნენ და, რაც მთავარია, 2–3 ქართველი დაასაქმონ.
თურქეთის სახელმწიფო თურქ ბიზნესმენს ფულს ჩუქნის, რომ მან ბათუმში წამგებიანი ბიზნესი გახსნას, დაიქირავოს 2-3 ქართველი, დააინტერესოს ისინი ფულით და მოკავშირეებად აქციოს.
ამაზე უამრავ თანხას ხარჯავს და არ აინტერესებს იმ ბიზნესის წარმატება.
უკვე ცხადია, რომ აქ ბიზნესზე მაღლა პოლიტიკური ინტერესები დგას.
ეს ექსპანსიაა ასე უნდა ფეხი მოიკიდოს და, თავისი ჭკუით, შეაყვაროს ქართველებს თურქები, - თურმე რა კარგები არიან!
ჩვენ ყველა ამ საკითხზე ღიად უნდა ვილაპარაკოთ.
ჩვენ თურქეთთან უნდა ვილაპარაკოთ ასე: თუ მეგობრობა გინდა, ვიმეგობროთ, მაგრამ მეგობრობა არ არის, როდესაც შენ მეუბნები, რომ ოზურგეთი მომეცი.
ეს არ არის მეგობრობა და ასე ურთიერთობა ვერ აეწყობა.
მეგობრობა არ არის, როდესაც შენ ყველანაირად ცდილობ, აჭარაში მოახდინო ჩუმი ექსპანსია და აჭარა გაათურქო.
მეგობრობა ის არ არის, რომ შემოხვედი და ტერიტორია დაიკავე.
ვიმეგობროთ მაგრამ ჩემი ჩემია.
ის კი არა, რაც იქით გაქვს, ისიც ჩემია.
მეგობრობა ის არის, რომ თურქეთში მცხოვრებმა ქართველებმა ქართველობა შეინარჩუნონ.
ამიტომ, აქ ძალიან სერიოზულ პოლიტიკაზეა საუბარი.
დიდი ბრძოლის შემდეგ, ახლა სულ რაღაც 2 ქართული სკოლა გაიხსნა თურქეთში.
ჩვენ გვესმის, რომ ძირძველ ქართულ ტერიტორიებს დღეს არავინ დააბრუნებს, მაგრამ უნდა ვიბრძოლოთ იმისთვის, რომ ვაიძულოთ თურქეთი, იქ პირობები შეიქმნას ქართველებისთვის - გაიხსნას ქართული სკოლები;
ქართული კულტურული ცენტრები და ქართველებმა ქართველობა - ენა და გვარი შეინარჩუნონ!
მუსლიმ და ქრისტიან ძმებს!
ადიგენის რაიონის სოფელ ჭელაში და სოფელ ადიგენში განვითარებული პროცესები გვავალდებულებს, მაქსიმალური თავშეკავება, კეთილგონიერება და სიმშვიდე გამოვავლინოთ.
აშკარაა, რომ მინარეთის აშენება-დემონტაჟის და ტრანსპორტირება-რესტავრაციის საკითხმა მუსლიმ და მართლმადიდებელ ძმებს შორის მწვავე დაძაბულობა გააღვივა.
ასევე დაძაბა მეზობლებს შორის ურთიერთობა სასაფლაოს საკითხმა.
სამწუხაროდ, ვითარებამ პროვოკაციის სახე შეიძინა, იქამდეც კი, რომ აშკარად ჩანდა კონფლიქტის გაღვივებით დაინტერესებული შიდა და გარე ძალების კვალი.
ასეთ დროს, ჩვენი ვალია, არ დავკარგოთ პასუხისმგებლობის განცდა როგორც ერთმანეთის, ისე ქართული სახელმწიფოს წინაშე.
მუსლიმ და მართლმადიდებელ ქართველებს შორის დაპირისპირება დაუშვებელია.
არ შეიძლება კონფლიქტი ღია რელიგიურ და პოლიტიკურ კრიზისში გადაიზარდოს.
საჭიროა, სიბრძნის, სიმშვიდის და გონიერების გამოჩენა.
ამიტომ, მივმართავთ ჩვენს მუსლიმ და ქრისტიან თანამემამულეებს: გამოავლინეთ ერთმანეთისადმი ის სიყვარული, რომელიც ყოველთვის ასაზრდოვებდა ჩვენს ძმობას.
მოერიდეთ კატებორიულობას, ნუ დაუშვებთ ცეცხლის ანთებას ჩვენს გულებსა და ქვეყანაში. საქართველო ჩვენი სამშობლოა!
ქართველი ხალხი - მართლმადიდებლებიც და მაჰმადიანებიც, - აზიზის მეჩეთის აშენების წინააღმდეგია
2013 წლის 25 მარტიდან 25 აპრილამდე, ბათუმში, ახალი მეჩეთის მშენებლობის თემაზე, მოსახლეობის მასშტაბური, საყოველთაო გამოკითხვა ჩატარდა.
ადგილობრივი მოსახლეობის უპრეცენდენტო რაოდენობა - 60 000-მდე მოქალაქე გამოიკითხა.

დავით თარხან-მოურავი: „55 737 ადამიანი არის წინააღმდეგი, რომ ბათუმში აშენდეს ახალი მეჩეთი.
აქ არის მათი გვარები, სახელები, პირადი ნომრები, ტელეფონის ნომრები და ისინი თავიანთი ხელმოწერებით ადასტურებენ, რომ მათ არ უნდათ და ისინი ეწინააღდეგებიან ბათუმში ახალი მეჩეთის მშენებლობას.
მხოლოდ 1503 ადამიანია თანახმა, რომ გაფართოვდეს ბათუმში ძველი მეჩეთი და კიდევ უფრო ნაკლები რაოდენობა - 1359 ადამიანია მომხრე, რომ ბათუმში აშენდეს ახალი მეჩეთი.
ეს არის 2,3%. და ბოლოს, მხოლოდ 529 ადამიანი – 0,9% – თანახმაა, რომ ბათუმს გარეთ აშენდეს მეჩეთი.
ხაზგასმით ვამბობ, რომ 94,26% ქალაქ ბათუმში მეჩეთის აშენების წინააღმდეგია.

ახალი მეჩეთის მშენებლობის თემაზე, ბათუმის მოსახლეობის საყოველთაო გამოკითხვის შედეგები ხუთტომეულ წიგნად გამოიცა.
დოკუმენტის ასლები ქვეყნის პირველ პირებს გადაეცა.

დავით თარხან-მოურავი: „უპრეცენდენტო რაოდენობის ხალხი გამოვკითხეთ.
წინა სამი არჩევნების დროს, არც ერთხელ არ მოსულა ამდენი ამომრჩეველი არჩევნებზე.
ანუ ქართველი ხალხი, იმის მიუხედავად, მართლმადიდებლები არიან თუ მაჰმადიანები, ეწინააღმდეგება ახალი მეჩეთის აშენებას.
ყველასთვის გასაგებია, რომ ეს არ არის არც რელიგიის და არც რწმენის საკითხი, ეს არის სრულიად სხვა, პოლიტიკის საკითხი.“
დავით თარხან-მოურავი: აზიზის მეჩეთის თემით სპეკულირებენ ის ძალები, რომლებიც ანტიქართულ და ანტისახელმწიფოებრივ საქმიანობას ეწევიან და თურქეთის ინტერესებს იცავენ საქართველოში
ჩვენ უნდა გავაცნობიეროთ სულთან აზიზის სახელობის მეჩეთთან დაკავშირებული მოვლენები.
ახლა ამ თემით ძალიან ბევრი სპეკულირებს.
უპირველესად, უნდა გითხრათ, რას ვაპროტესტებდით მაშინ.
თურქეთის სახელმწიფოს სააკაშვილის რეჟიმისთვის ნათლად და არაორაზროვნად ჰქონდა დაკვეთილი მეჩეთის მშენებლობა ბათუმში.
თურქეთს უნდა გადასცემოდა საკმაოდ დიდი ტერიტორია, სადაც უნდა აშენებულიყო უზარმაზარი ნაგებობა.
მხოლოდ მეჩეთზე არ იყო საუბარი.
ასევე უნდა აეშენებინათ ვითომ საგანმანათლებლო ცენტრი, ვითომ მოსასვენებელი ადგილები მლოცველებისთვის და, რაც მთავარია, ამის ხელმძღვანელი - მუფტი უნდა ყოფილიყო თურქეთიდან ჩამოსული თურქი.
ფაქტობრივად, ბათუმში უნდა გაჩენილიყო თურქეთის საკუთრება.
თანაც, - რელიგიით შენიღბული.
სინამდვილეში კი საუბარი იყო დიდ სადაზვერვო ცენტრზე.
ფაქტობრივად, რელიგიური ნიღბის ქვეშ კეთდებოდა თურქეთის ძალოვანი სტრუქტურა - სადაზვერვო ცენტრი.
ძალიან მნიშვნელოვანია, რომ ამას ექნებოდა რელიგიური ფორმატი და მას ვეღარასოდეს ვერ შევეხებოდით იმიტომ, რომ იტყოდნენ, რომ ეს მეჩეთია, ღვთის სახლია.
ამ თემით მუდმივი სპეკულაცია იქნებოდა.
ხაზგასმით აღსანიშნავია ისიც, რომ ეს ნაგებობა ატარებდა სულთან აზიზის სახელს, რომლის ძმის ხელმძღვანელობით სისხლის გუბეები დააყენეს საქართველოში.
იგი ხელმძღვანელობდა მაშინ გენერალიტეტს, რომელიც სისხლს ღვრიდა საქართველოში და, კერძოდ, აჭარაში.
რაც ძალიან მნიშვნელოვანია ეს ყველაფერი თურქული ფულით შენდებოდა.
ჩვენ მაშინ სწორედ ამის წინააღმდეგი ვიყავით.
საგულისხმოა ერთი მნიშვნელოვანი ფაქტიც.
თურქეთს მსგავსი პროექტი ჰქონდა ბულგარეთშიც, აზერბაიჯანშიც და პრაქტიკულად ყველა ქვეყანაში, რომელიც ოდესღაც ოსმალეთის იმპერიის შემადგენლობაში იყო.
ყველამ უარი უთხრა.
საინტერესოა, რომ აზერბაიჯანმაც კი, რომელიც მაჰმადიანური ქვეყანაა, თურქეთს უარი უთხრა მეჩეთის აშენებაზე.
ამაზე რატომღაც არავინ ლაპარაკობს.
აზერბაიჯანმა თქვა, თუ მეჩეთია საჭირო, ჩვენ თვითონ, ჩვენი ფულით ავაშენებთ და მუფტიც ჩვენი იქნებაო.
ჩვენ მაშინ ზუსტად ამაზე ვსაუბრობდით.
ჩვენ მაშინაც ვამბობდით, რომ თუ აუცილებელი იყო, გაფართოებულიყო ბათუმში არსებული მეჩეთი, რომელსაც ქართველი მუფტი ხელმძღვანელობს და ქართველი მრევლი ჰყავს.
დღეს ამ თემით სპეკულირებენ ისევ ის ძალები, რომლებიც რეალურად ანტიქართულ და ანტისახელმწიფოებრივ საქმიანობას ეწევიან.
მაშინაც რეალურად თურქეთის ინტერესებს იცავდნენ საქართველოში და არა ქართულ ინტერესებს.
დღესაც თურქეთის ინტერესების დაცვაა ამ თემაზე საუბარი.
ამავდროულად, გვაბრალებენ, თითქოს ჩვენ ვებრძვით მეჩეთებს.
200 მეჩეთი აშენდა საქართველოში და, კერძოდ აჭარაში.
ერთხელ მაინც სადმე მივედით და შევაწუხეთ ვინმე?
ვუთხარით, რატომ ააშენეთ მეჩეთიო? არავინ შეგვიწუხებია.
ჩვენ მაშინ დავიწყეთ ბრძოლა, დღესაც სრულიად ნათელი იყო, რომ თურქეთის სპეცსამსახურები ახალ სადაზვერვო ცენტრს იშენებდნენ ბათუმში და თავის რელიგიურ საკუთრებად უნდოდათ მისი გამოცხადება.
ასე რომ, ეს პოზიცია ყველას უნდა ესმოდეს და სპეკულაციები ამ თემის ირგვლივ უნდა დასრულდეს.
ჩვენ ზოგადად მეჩეთის მშენებლობას არ ვეწინააღმდეგებოდით, მაგრამ იმ ადამიანებს, რომლებიც საქართველოს სახელმწიფო ინტერესების, ქართული ინტერესების წინააღმდეგ დღესაც ცდილობენ თურქული ინტერესების გატარებას აჭარაში, და არამარტო აჭარაში, ყოველთვის გავუწევთ წინააღმდეგობას.
საერთოდ, ყველას უნდა ესმოდეს; რომ თურქეთის ექსპანსიას საქართველოში, თურქეთის მცდელობას, რაიმე ფორმით ხელში ჩაიგდოს ბათუმი, ოზურგეთი თუ ახალციხე, დახვდება დაუღალავი წინააღმდეგობა ჩვენი მხრიდან!
უფრო მეტიც: ჩვენ ვეუბნებით თურქეთს, რომ ჩვენ უარს არ ვამბობთ იმ 33 პროცენტ ქართულ ტერიტორიაზეც რომელიც თურქეთმა 95 წლის წინ მიითვისა!
წინასაარჩევნო მობილიზაცია
„საქართველოს პატრიოტთა ალიანსი“ აცხადებს წინასაარჩევნო მობილიზაციას და, ცხადია, ჩვენ თითოეული თქვენგანის იმედი გვაქვს.
გამარჯვებისათვის აუცილებელია პარტიის აბსოლუტურად ყველა წევრის და მხარდამჭერის აღრიცხვა.
აუცილებელია, აგრეთვე, რაც შეიძლება მეტ ქალაქსა და სოფელში შევხვდეთ ერთმანეთს.
ამიტომ, გთხოვთ, დაგვირეკეთ თბილისელებო და არათბილისელებო, დაგვირეკეთ საქართველოს ყველა კუთხიდან, ყველა ქალაქიდან, რაიონიდან და სოფლიდან!
გავიცნოთ ერთმანეთი! დავგეგმოთ როდის და როგორ შევხვდეთ ერთმანეთს; განვსაზღვროთ, როდის შეიძლება ჩამოვიდეთ თქვენს ქალაქსა თუ სოფელში; დავსახოთ საერთო მოქმედების გეგმა და ერთად მოვიპოვოთ გამარჯვება!
დაგვირეკეთ: 514-12-38-38; 592-08-08-38; 595-76-00-08; (032)-29ვ-3 1 -98
დავით თარხან-მოურავი: 90-იანი წლების შეიარაღებულ დაპირისპირებასთან არაფერი გვაკავშირებს
ქართულ პოლიტიკაში ფეხი მოიკიდა და დამკვიდრდა ცილისწამება, ტყუილი და ყოველგვარი მცდელობა, ადამიანებს სახელი გაუტეხონ, დააბრალონ ის, რაც არ ყოფილა.
ეს პრაქტიკა დიდი ხანია დამკვიდრდა.
სააკაშვილმა უმაღლეს ხარისხში აიყვანა ბოროტი ცილისწამება და დღესაც გრძელდება, რაც ძალიან ცუდია.
საიდუმლო არ არის, რომ საზოგადოებაში არსებობს გარკვეული დაპირისპირება სხვადასხვა საკითხებთან დაკავშირებით.
ამ ბოლო დროს ვიღაც მუდმივად ცდილობს, მე და ირმა ინაშვილს ცილი დაგვწამოს.
გამოჩნდნენ ადამიანები, რომლებიც გვიბრაზდებიან და გვეუბნებიან, „რა გინდოდათ მხედრიონში იქ რატომ იყავითო“.
გვინდა ამ ადამიანებს ვუთხრათ, რომ არც მე და არც ირმა ინაშვილს არასოდეს არავითარი შეხებაც კი არ გვქონია „მხედრიონთან“.
ირმა ნამდვილად იყო აფხაზეთის ომში და ვეტერანია, მაგრამ იგი ომში იყო როგორც ტელევიზიის პირველი არხის ჟურნალისტი.
გასაბრაზებელი აქ არაფერია.
სიმართლე კი ის არის, რომ ჩვენ არასოდეს არავითარი შეხება არ გვქონია „მხედრიონთან“.
ზოგიერთი იმაზე გვიბრაზდება რატომ იყავით პრეზიდენტ გამსახურდიას ეროვნულ გვარდიაშიო.
უნდა გიპასუხოთ, რომ გასაბრაზებელი აქაც არაფერია, სიმართლე კი ყველამ უნდა იცოდეს: არასოდეს არავითარი შეხება არ გვქონია არც პრეზიდენტ გამსახურდიას ეროვნულ გვარდიასთან.
არიან ადამიანები, ვინც გვიბრაზდებიან, რა გინდოდათ კიტოვანის გვარდიაშიო.
გვინდა განგიმარტოთ, რომ არც მე და არც ირმა ინაშვილს არავითარი შეხება არ გვქონია კიტოვანის გვარდიასთან და არც აქ არის რაიმე გასაბრაზებელი.
მთავარი სიმართლის მოსმენა და გაგებაა!
საერთოდ, უნდა გითხრათ, რომ იმ ტრაგედიასთან და იმ დიდ უბედურებასთან, იმ დაპირისპირებასთან, რომელიც საქართველოში მძვინვარებდა გასული საუკუნის 90-იანი წლების დასაწყისში, ჩვენ არავითარი შეხება არ გვქონია და ამ პროცესების არანაირი მონაწილეები არ ვყოფილვართ.
მე იმ პერიოდში პოლიტიკით არ ვიყავი დაკავებული, სამეცნიერო საქმიანობას ვეწეოდი საზღვარგარეთ, ირმა ინაშვილი კი 20 წლის გოგონა იყო უნივერსიტეტში სწავლობდა და შემდეგ; როგორც ჟურნალისტი აფხაზეთში, ომში წავიდა.
90-იანი წლების დასაწყისში მოხდა დიდი ტრაგედია.
ეს იყო, ფაქტობრივად, ძმათამკვლელი ომი და ამ ტრაგიკული დაპირისპირების შედეგად, სამწუხაროდ, პრეზიდენტ გამსახურდიას ხელისუფლება, რომელიც უდავოდ სამართლიანად და კანონიერად იყო არჩეული, ძალადობის გზით დაამხეს.
ეს არ არის ვინმესთვის საიდუმლო.
პრაქტიკულად, ერთადერთი თავისუფალი, ნამდვილი არჩევნები, როცა ქართველმა ხალხმა გამოხატა თავისი ნება, ეს იყო ზვიად გამსახურდიას პრეზიდენტად არჩევა.
იგი უკამათოდ და უდავოდ იყო კანონიერად არჩეული პრეზიდენტი და მისი ხელისუფლების დამხობა, კიდევ ერთხელ ვიმეორებ, დიდი ტრაგედია იყო საქართველოსთვის.
დავით თარხან-მოურავი: ფოტოსურათის გადაღება დანაშაული არ არის
მეგობრებო! ჩვენ უნდა გავითავისოთ, რომ დღეს ყველა მობილურ ტელეფონს აქვს ფოტოაპარატი და, საერთოდ, დღეს ადამიანები ძალიან არიან გატაცებული ფოტოგადაღებებით.
ფოტოებს იღებენ მობილური ტელეფონებით და შემდეგ ხან ფეისბუკში აქვეყნებენ და ხან სხვაგან - ინტერნეტსივრცეში.
ასევე უნდა გავითავისოთ ისიც, რომ ხშირად ჩავდივართ რეგიონებში მეც, ქალბატონი ირმა ინაშვილიც და ჩვენი პარტიის სხვა წევრები თუ მომხრეები.
ამასწინათ, მაგალითად, მარტვილში ვიყავი.
ქუჩაში მიდიხარ, ადამიანები გაჩერებენ, თბილად გესალმებიან და გთხოვენ სურათის ერთად გადაღებას.
თავისი მობილური ტელეფონით იღებენ ფოტოსურათებს.
ზოგი ხელს გადაგხვევს ზოგს შენ გადახვევ ხელს...
ზოგჯერ ადამიანი ძმასავით ან დასავით ჩაგეხუტება და ისე იღებს ფოტოსურათს, ამ დროს ამ ადამიანს არ იცნობ, ქუჩაში შეხვდა და გთხოვა.
შენც ადამიანი ხარ და, ბუნებრივია, შენც სითბო გამოიჩინე.
ასე ჩავეხუტეთ ერთმანეთს, გადავიღეთ და მერე ეს ფოტო ფეისბუკში გაჩნდა.
ამის გამო ვიღაც გეჩხუბება ამ ადამიანთან ან იმ ადამიანთან ფოტოსურათი რატომ გადაიღეო.
ჩემო საყვარელო და პატივცემულო მეგობრებო!
განსაკუთრებით ბოლო 4 წლის განმავლობაში ათასობით ფოტოსურათი მაქვს გადაღებული ადამიანებთან, რომლებსაც პირველად შევხვდი, მაგრამ ამ ფოტოებში ძმებივით ან და-ძმასავით ჩახუტებულები ვართ.
მინდა გაიგოთ, რომ ყველა მათგანს არც ვიცნობ.
ფოტოსურათის გადაღება დანაშაული არ არის და საჭირო არ არის ამისთვის მუდმივად რაღაც კუდების გამობმა.
„საქართველოს პატრიოტთა ალიანსის“ პოლიტიკური რეკლამები განთავსებულია მედია-კავშირ „ობიექტივის“ ტელე და რადიოეთერში!
„ობიექტივის“ ერთგული მაყურებელი და მსმენელი სისტემატურად ეცნობა „საქართველოს პატრიოტთა ალიანსის“ პოლიტიკურ პოზიციას ჩვენი სამშობლოსთვის მნიშვნელოვან და მტკივნეულ თემებზე. „პატრიოტთა ალიანსის“ ლიდერები მუდმივად საუბრობენ აქტუალურ საკითხებზე, რომელთა გადაწყვეტა სისხლხორცეულად აუცილებელია ხალხის უმძიმესი მდგომარეობიდან გამოსაყვანად.
ვისაც ჯერ კიდევ არ გაქვთ საშუალება, რომ უყუროთ და უსმინოთ „ობიექტივს“, გაეცანით თქვენთვის საჭირო და აუცილებელ ინფორმაციას:
პატივცემული ტელემაყურებლებო
მედიაკავშირი „ობიექტივი“ აგრძელებს ღია ეთერში მაუწყებლობას უწყვეტ 24-საათიან რეჟიმში. სრულიად საქართველოში ჩვენი ციფრული სიგნალის პირდაპირ და უფასოდ მიღება შეიძლება ჩვეულებრივი ე.წ. ოთახის ანტენით ან ე.წ. სატელიტური თეფშით თანამგზავრიდან AZERSPACE 1.
თანამგზავრზე ჩვენი სიგნალის პარამეტრებია: პოზიცია - აღმოსავლეთის გრძედის 46; სიხშირე - 1 1095 მეგაჰერცი; პოლარიზაცია - ჰორიზონტალური; ასო/ნიშნების სიჩქარე - 27500; შეცდომის კორექცია - 5/6; სიგნალის ფორმატი - MPEG 2; თუმცა თანამგზავრული თეფშების მფლობელებს აქვე დაგამშვიდებთ AZERSPACE-ზე გადასვლა არ საჭიროებს განსაკუთრებულ უნარჩვევებს. ამავე დროს შევნიშნავთ, რომ თეფშზე მეორე მიმღები თავაკის დაყენებით შესაძლებელია ახალი და ძველი არხების ერთდროულად მიღება.
სხვა თანამგზავრებისგან განსხვავებით, დღეისთვის AZERSPACE გამოირჩევა სატელევიზიო არხების მრავალფეროვნებით. გირჩევთ, მიიღოთ სატელევიზიო სიგნალი AZERSPACE-ით და იხილოთ „ობიექტივის“ გადაცემები 24 საათის განმავლობაში.
„ობიექტივის“ ტელესიგნალის პარამეტრები AZERSPACE-ის თანამგზავრზე მოცემულია საიტებზე — obieqtivi.net და Iyngsat.com
თუ თქვენ ვერ უყურებთ ”ობიექტივს“; მაშინ დაგვიკავშირდით ან ზარი გამოუშვით შემდეგ ტელეფონის ნომრებზე: 514-12-38-38; 592-08-08-38; 595-76-00-08; (032)-293-31-98. ჩვენი ოპერატორები დაგიკავშირდებიან და პრობლემის აღმოფხვრაში დაგეხმარებიან.
ჩვენ ვერ დავუთმობთ ქვეყანას მოძალადეებსა და ტერორისტებს!
2012 წლის ოქტომბრის შემდეგ, ქართველი ხალხი ელოდა, რომ ახალი ხელისუფლება აღადგენდა სამართლიანობას, გამოიძიებდა გახმაურებულ თუ გაუხმაურებელ საქმეებს, მესაკუთრეებს დაუბრუნებდა უკანონოდ, ძალადობით წართმეულ ქონებას და დასჯიდა დამნაშავეებს.
ნაცვლად ამისა, ჩვენ მივიღეთ ყოვლად გაუმართლებელი კოჰაბიტაცია „ნაციონალურ მოძრაობასთან“,
1000-ობით მოწმის დაუცველობა, დამნაშავეების დაუსჯელობა, ძველი ზონდერების დაწინაურება.
ბოლო სამი წლის მანძილზე ჩვენ საჯაროდ მივმართავდით ხელისუფლებას და მოვითხოვდით სამართლიანობის აღდგენას; ღიად მივანიშნებდით საქართველოს მოქალაქეების მთავარ სატკივარზე - უსამართლობის განცდაზე.
ღიად მივანიშნებდით, რომ დაიწყება პირადი ანგარიშსწორება, ძალადობა, ქაოსი.
სამწუხაროდ, ხელისუფლება არ თუ ვერ ცვლიდა პოლიტიკას, რამაც, შედეგად, წაახალისა ძალადობა.
ტერორისტულმა აქტმა შეიწირა იური ვაზაგაშვილი, რომელიც შვილის - ზურაბ ვაზაგაშვილის მკვლელების დასჯას მოითხოვდა!
მოკლეს ბიზნესმენი ბესიკ ხარძიანი, რომელიც ძალადობის წართმეული ბიზნესის დასაბრუნებლად იბრძოდა!
ეს მკვლელობები მთელი ქართველი საზოგადოების გამოწვევაა და პასუხისმგებლობას სწორედ ხელისუფლებას ვაკისრებთ!
ხელისუფლებისგან მოვითხოვთ სამართლიანობის აღდგენას, ძალოვანი სტრუქტურებიდან ძველი ზონდერების ჩამოშორებას, გახმაურებული საქმეების სასწრაფოდ გამოძიებას და დამნაშავეების დასჯას!
არ იქნება სამართლიანობა? გაგრძელდება ტერორი!
ჩვენ ვერ დავუთმობთ ქვეყანას მოძალადეებსა და ტერორისტებს!
გადავარჩინოთ საქართველოს კულტურული მემკვიდრეობა!
საქართველოს კულტურული მემკვიდრეობა საფრთხეშია.
აღმოსავლეთ საქართველოს მთიანეთის ექსპედიციის, დუშეთის რაიონის ამილახვრიანთკარის ბაზა გაიძარცვა.
დაკარგულია ათობით ექსპონატი.
მიმდინარეობს გამოძიება.
ჩვენი ინფორმაციით, ცისფერი გალერეის ფონდებიდან დაკარგულია ბრინჯაოს ქანდაკებები.
არსებობს 2012 წელს ჩატარებული აუდიტის დასკვნა, რომელიც ცხადყოფს, რომ ეროვნული მუზეუმის ბიუჯეტი არამიზნობრივად იხარჯებოდა და იხარჯება.
დასკვნაში აღნიშნულია, რომ ჯანაშიას სახელობის მუზეუმიდან დაკარგულია ისტორიული ღირებულებების მქონე მონეტები, გაყიდულია ეროვნული მუზეუმის კუთვნილი შენობა-ნაგებობები, არქეოლოგიური ბაზები, ცისფერი გალერეის კუთვნილი საფონდო ფართები მელიქ-აზარიანცის სახლში.
ხელოვნების მუზეუმიდან გატანილია და უკან არ არის დაბრუნებული მნიშვნელოვანი კულტურული მემკვიდრეობა.
შესასწავლია საქართველოს ყველა მუზეუმში არსებული ვითარება.
იგნორირებულია ძეგლების და ექსპონატების მცველთა უფლებები.
მუზეუმში არსებული მძიმე მდგომარეობის გამო, დაუცველია და ნადგურდება უნიკალური ექსპონატები.
გადავარჩინოთ საქართველოს კულტურული მემკვიდრეობა!
საყდრისის ყველა ჯალათი, პასუხს აგებს კანონის წინაშე, ქვეყნის და ხალხის წინაშე!
საქართველოს კულტურისა და ძეგლთა დაცვის მინისტრის და საქართველოს კულტურული მემკვიდრეობის დაცვის ეროვნული სააგენტოს გენერალური დირექტორის ბრძანებების საფუძველზე, რომლებიც 2014 წლის 12 დეკემბერს გამოიცა, კომპანია RMG-მ, მეორე დღეს, 13 დეკემბერს, საყდრისის უნიკალური ოქროს მაღარო ააფეთქა.
ილია II, სრულიად საქართველოს კათოლიკოს-პატრიარქი: „ეს არის უძველესი საბადო, ოქროსი. ამ დღეებში მოხდა აფეთქება.
საქართველოს ეკლესია გმობს ამ აქტს და იმ ადამიანებს, რომელთაც ეს აფეთქება მოაწყო.
ჩვენ ვთხოვთ ხელისუფლებას რომ გამოძიებული იყოს ამის ჩამდენი და სათანადო სასჯელი მიიღოს“.
ხსენებული ბრძანებების გასაჩივრების უფლება, რომელიც ორი კვირიდან ერთ თვემდე პერიოდს მოიცავს, საზოგადოებას უკანონოდ წაართვეს.
ბრძანებების გამოცემიდან მეორე დღესვე 13 დეკემბერს, კომპანია RMG-მ ძეგლი ააფეთქა და ქართველ ერს ისტორიული მემკვიდრეობის უნიკალური ძეგლი წაართვა.
დავით თარხან-მოურავი, „საქართველოს პატრიოტთა ალიანსის“ თავმჯდომარე: „მოხდა დიდი უბედურება, ძალიან დიდი!
მთელი გუნდი ბათუმში რომ ვიყავით წამოსული, სულ ყველა რომ აქ ვიყავით, უღელტეხილი რომ გადმოიარა ბოლო მანქანამ, მაშინ მიადგნენ და მაშინ დაანგრიეს საყდრისი როდესაც იქ აღარავის შეეძლო ჩასვლა.
ეს არის მაგალითი, რომ ადამიანი სკამის გულისთვის ყველაფრისთვის მზადაა.
მზად არის, უძველესი მაღარო, 5 000 წლის მაღარო დაანგრიოს.
დრონი მეფობენ და არა მეფენიო ყველა დაისჯება ვინც ეს გააკეთა.
არავის ეგონოს რომ ვინმეს შერჩება საყდრისის დანგრევა.“
იცნობდეთ საყდრისის ჯალათებს:საქართველოს კულტურის მინისტრი მიხეილ გიორგაძე;
საქართველოს კულტურული მემკვიდრეობის დაცვის ეროვნული სააგენტოს გენერალური დირექტორი ნიკოლოზ ანთიძე;
კომპანია RMG-ის სამართლებრივი მრჩეველი არჩილ კბილაშვილი.
საქართველოს კულტურული და ისტორიული მემკვიდრეობის მიზანმიმართული განადგურება, სისხლის სამართლის დანაშაულია.
საყდრისის ყველა ჯალათი, პასუხს აგებს კანონის წინაშე, ქვეყნისა და ხალხის წინაშე!
ქართული პოეზია სასწაულია
ქართული პოეზია სასწაულია, ისეთივე სასწაული, როგორც ქართული ენა.
ჩვენ მივეცით კაცობრიობას რუსთაველი, რომელიც უკიდეგანო სიბრძნეა;
ჩვენ მივეცით კაცობრიობას ვაჟა-ფშაველა, რომელიც ანკარა წყაროა ზნეობისა, და ჩვენ მივეცით კაცობრიობას გალაკტიონი, რომელიც კოცონია გრძნობებისა, ზეცამდე აღწეული კოცონი.
აი, ამ სამ სვეტზე დგას ქართული პოეზია.
მაგრამ ამ სამ სვეტს შორის უამრავი ვარსკვლავია.
„ვინ დათვალოს ზღვაში ქვიშა და ან ცაზე ვარსკვლავები...“ აკაკი, ილია, გურამიშვილი, ანდა ხალხური პოეზია, ვეფხის და მოყმის ბალადა...
ტატო რად ღირს მარტო, ბარათაშვილი, ან პაოლო იაშვილი, ან მუხრან მაჭავარიანი...
პოეზია ღვთიური სამეტყველო ენაა, სწორედ ამ ენაზე ქმნიდა ქართველი კაცი განუმეორებელ ქართულ კულტურას.
მშვიდობა ეკლესიის წიაღშია
ბოლო დროს გააქტიურდა საუბრები იმის თაობაზე, უნდა დააფინანსოს თუ არა სახელმწიფომ რელიგიური კონფესიები.

ჩვენ არ ვიცით, ზუსტად რამდენი კაცი ცხოვრობს საქართველოში.
ზოგი ამბობს, რომ ცხოვრობს ოთხი მილიონი.
ზოგი ამბობს, რომ ხუთი მილიონი ცხოვრობს.
ვიღაცა ამბობს, რომ სამნახევარი მილიონი.
ვთქვათ, საქართველოში ცხოვრობს ოთხი მილიონი კაცი.
ამ ოთხმა მილიონმა კაცმა თავისი შრომით წელს საქართველოს ბიუჯეტს უნდა მოუტანოს რვა მილიარდი ლარი.
ეს რას ნიშნავს, რომ საშუალოდ, თითოეული ჩვენგანი ბიუჯეტს მოუტანს 2000 ლარს ერთი წლის განმავლობაში.
ანუ შენ შეიძლება მოუტანო 500 ლარი ან 800 ლარი, მე შეიძლება მოვუტანო 300 ლარი ან 1000 ლარი, ვიღაცა მოუტანს 200 ლარს და ვიღაცა 15 000 ლარს, მაგრამ საშუალოდ თითოეული ჩვენგანი მოუტანს 2000 ლარს და ჯამში ეს იქნება 8 მილიარდი ლარი.
ახლა იმასაც მოისმენთ, რომ დავითვალოთ, რამდენი გვყავს პროტესტანტი, რამდენი - კათოლიკე, რამდენი - მუსლიმი, სუნიტი იქნება თუ შიიტი, და რადგანაც თითოეულ ადამიანს 2000 ლარი მოაქვს ბიუჯეტისთვის მოდი აქედან თითო კაცზე 50 ლარი მივცეთ ეკლესიას.
ანუ გავარკვიოთ, რამდენი მრევლი ჰყავს, ეს 50-ზე გადავამრავლოთ და სახელმწიფომ ამ თანხით დააფინანსოს ეკლესია.
ვგულისხმობთ როგორც პროტესტანტული, ასევე კათოლიკური, ასევე სუნიტი მუსლიმები, შიიტი მუსლიმები, - აი ასეთი საუბარი გვესმის ახლა, მაგრამ ჩვენ ვამატებთ:
უნდა დავითვალოთ რამდენია მართლმადიდებელი. ჩვენი აზრით, მართლმადიდებელი სამი მილიონი მაინც არის.
ეს სამი მილიონი უნდა გადავამრავლოთ 50 ლარზე და აი, ამ დაახლოებით 150 მილიონით სახელმწიფომ ყოველწლიურად უნდა დააფინანსოს მართლმადიდებლური ეკლესია, ქართული მართლმადიდებლური ეკლესია.
ეს 150 მილიონი უნდა მივცეთ ეკლესიას და უნდა მოვთხოვოთ, რომ ამ თანხის ფარგლებში მან რაც შეიძლება მეტი ხალხი მოიზიდოს ეკლესიის წიაღში.
დამლაგებელმაც უნდა მიიღოს ანაზღაურება, მგალობელმაც, მედავითნემაც და სამღვდელოებამაც უნდა მიიღოს შესაფერისი ანაზღაურება.
რაც შეიძლება მეტი ადამიანი უნდა გახდეს სამღვდელოება, მედავითნენი მგალობლები თუ სხვანი.
ამ 150 მილიონის ფარგლებში, ეკლესიის წიაღში რაც შეიძლება მეტი ადამიანი უნდა დასაქმდეს.
რას მოუტანს ეს ჩვენს ქვეყანას? რაც უფრო მეტი ადამიანი მოექცევა ეკლესიის წიაღში, მით მეტი სიყვარული დამკვიდრდება ჩვენს საზოგადოებაში.
ეს მოუტანს ჩვენს ქვეყანას მშვიდობას.
„ვეფხისტყაოსანი“ ქართული საგანძურიცაა და მსოფლიო საგანძურიც
რომანოზ ტკბილმოუბარი და შოთა რუსთაველი
რომანოზ ტკბილმოუბარი ბეირუთიდან კონსტანტინეპოლში 490 წლის შემდეგ, ანუ V საუკუნის მიწურულს გადავიდა.
კონსტანტინეპოლში იგი ვლაქერნის ღვთისმშობლის ტაძარში მსახურობდა დიაკვნად, კვირაობით კი აიასოფიაში გალობდა.
აიასოფია იმხანად მსოფლიოში ყველაზე დიდი ტაძარი იყო.
სამწუხაროდ, რომანოზს ძალიან ცუდი სმენა ჰქონდა და ძალიან ცუდად გალობდა; გალობისას ხშირად აწუხებდა თანაგუნდელებს და მრევლსაც.
ერთხელ, შობის წინა დღეებში, წირვაზე ძალიან ცუდად იგალობა.
წირვას იმპერატორიც ესწრებოდა.
რომანოზმა იმდენად ცუდად იგალობა, რომ გუნდის ხელმძღვანელმა მყისიერად შეცვალა იგი სხვა მგალობლით.
რომანოზი ძალიან შეწუხდა, ძალიან განიცდიდა ამას, დაბრუნდა თავის ტაძარში, ვლაქერნის ღვთისმშობლის ტაძარში და მთელი ღამე ტირილსა და ლოცვაში გაატარა, შემდეგ ჩაეძინა.
ძილში რომანოზს ღვთისმშობელი გამოეცხადა. ღვთისმშობელს ხელში გრაგნილი ეკავა.
მან ეს გრაგნილი რომანოზს შეაჭამა.
რომანოზი იმავ წამს გამოფხიზლდა.
გამოფხიზლდა და გააცნობიერა, რომ წიგნიერია, რომ უაღრესად ღრმა ცოდნა მიიღო.
ცოტა ხანში გააცნობიერა, რომ აქვს პოეტური ნიჭი.
შემდეგ აღმოჩნდა, რომ ბრწყინვალედ გალობს,
ბრწყინვალე სმენა აქვს, ანუ მოხდა საოცრება.
ამ დღიდან შემდეგ რომანოზმა უამრავი საეკლესიო ჰიმნი შეთხზა.
იგი ბრწყინვალედ გალობდა აიასოფიას ამ ჰიმნს.
მისმა ერთერთმა პირველმა შედევრმა, სამწუხაროდ, ჩვენამდე ვერ მოაღწია, მაგრამ ჩვენ ვიცით, რომ ეს იყო ღვთისმშობლისადმი მიძღვნილი ჰიმნი, რომელიც შედგებოდა 24 კუპლეტისგან.
პირველი კუპლეტი იწყებოდა ბერძნული ასო ალფათი, მეორე ბეტათი, მესამე გამათი და ა. შ. 24-ე - ბერძნული ასო ომეგათი.
რატომ? იმიტომ, რომ ბერძნულ ანბანში 24 ასოა.
ამას აკროლექსი ჰქვია.
გარდა ამისა, ყველა კუპლეტში ყველა სტრიქონი 16-მარცვლიანი საზომით იყო დაწერილი. კიდევ ერთი მნიშვნელოვანი რამ: ყველა სტრიქონში ერთნაირი რაოდენობის სიტყვები იყო.
ყველა სტრიქონი გარითმული იყო. ამასთან, რიტმი და მეტრი იდეალური იყო - 2/3 ზღვარზე, ანუ ამ შემთხვევაში მე-16 კუპლეტში ჰიმნის კულმინაცია იყო. ამას ოქროს კვეთა ეწოდება.
სხვათა შორის, მსოფლიოში ყველაზე დიდი ნაწარმოები, რომელიც 16-მარცვლიანი საზომითაა დაწერილი, რომლის რიტმი და მეტრი პრაქტიკულად იდეალურია და რომელიც ოქროს კვეთის პრინციპითაა დაწერილი, ეს არის შოთა რუსთაველის „ვეფხისტყაოსანი“.
ვეფხისტყაოსანი სიბრძნეა ქართული და სიბრძნეა ზოგადსაკაცობრიო!
ვეფხისტყაოსანი ზნეობაა ქართული და ზნეობაა ზოგადადამიანური!
„ვეფხისტყაოსანში“ ძალზედ ოსტატურადაა ჩაქსოვილი მართლმადიდებლური სწავლება.
მაგალითისთვის, გავიხსენოთ ავთანდილის ლოცვის ფრაგმენტი: „უცნაურო და უთქმელო უფალო უფლებათაო, მომეც დათმობა სურვილთა მფლობელო გულის თქმათაო.“
აი; აქ ”უფალი უფლებათა“; - ეს არის ღმერთი ანგელოზთა.
უფლებანი, - ეს ანგელოსთა დასია, ისეთივე, როგორიც არიან სერაფიმები, ქერუბიმები, საყდარნი და სხვანი.
ასე რომ, ვეფხისტყაოსანი ქართული საგანძურიცაა და მსოფლიო საგანძურიც!
ქართული სიმღერა მსოფლიოს ერთ-ერთი საოცრებაა
დედამიწაზე ძალიან ბევრი სახელმწიფოა, 190–ზე მეტი სახელმწიფოა, რომელიც ოფიციალურად არის გაეროს წევრი.
ვერავინ დაითვალა ეთნოსების, ხალხების თუ ერების რიცხვი მსოფლიოში, - 4000-მდე სახელდება.
უნდა ითქვას, რომ ძალიან ბევრი ხალხი და ერია, რომელიც 3 მილიონზე მეტია, მაგრამ ყველამ როდი მისცა კაცობრიობას, ყველამ როდი დაუტოვა კაცობრიობას დიდი კულტურული მემკვიდრეობა.
პრაქტიკულად ყველამ იცის მსოფლიოს შვიდი საოცრების შესახებ.
ეს არის შვიდი მატერიალური საოცრება: ხეოფსის პირამიდა, სემირამიდას ბაღები, ალექსანდრიის შუქურა...
ზოგი ამბობს, რომ რვა არის ეს მატერიალური საოცრება, ზოგი ცხრასაც ასახელებს მაგრამ შვიდი იმიტომ, რომ შვიდი ღვთაებრივი რიცხვია.
ბევრს არ გაუგია, სამწუხაროდ, იმის შესახებ, რომ 2000 წელს, იუნესკომ გამოაცხადა კონკურსი „ცხრამეტი არამატერიალური საოცრება“.
ესეც კულტურული მემკვიდრეობაა.
ვერ ვიტყვი, რომ 190–მა ქვეყანამ მიიღო კონკურსში მონაწილობა, მაგრამ ბევრმა მიიღო და უამრავი სახელმწიფო იყო, სადაც 5 მილიონზე მეტი ადამიანი ცხოვრობს.
მაშინ იუნესკოში საქართველოს ელჩი იყო გამოჩენილი მეცნიერი და მოღვაწე გოჩა ჩოგოვაძე.
მან ძალიან ბევრი იღვაწა, იშრომა და იბრძოლა ამ კონკურსის ფარგლებში და ქართული პოლიფონიური სიმღერა, ჩვენ რომ შვიდკაცას ვეძახით, მრავალხმიანი სიმღერა აღიარეს ცხრამეტ არამატერიალურ საოცრებათა შორის.
ეს არის უდიდესი აღიარება იმისა, რომ ჩვენ მსოფლიო კულტურას რაღაც მივეცით.
ქართული სიმღერა უბრალო მოვლენა არ არის.
უამრავი სპეციალისტი, ვინც არ იცის, რომ ეს ქართული სიმღერაა, ვერ ხედავს და ისე უსმენს, კითხულობს, – რა ინსტრუმენტებით სრულდებაო.
ამ დროს ჩვენ ვიცით, რომ იქ ინსტრუმენტი არ არის, ეს - ხმაა.
აღარ ვლაპარაკობ რაოდენ დახვეწილია და რაოდენ რთულია შესასრულებლად, როგორ გადმოსცემს ხასიათს, ვითარებას, მდგომარეობას...
კოსმოსშიც გაიგზავნა ჩაკრულო.
ჩვენ უნდა ვიამაყოთ რომ შევქმენით მსოფლიოს ერთ-ერთი საოცრება და ეს არის ქართული სიმღერა!
ქართული სუფრა ცოდნის და ინფორმაციის გადაცემის სრულიად უნიკალური მექანიზმია
„თუ სამშობლოს დაცვის, სახელმწიფოს შენახვის პირობა სიყვარულია, მაშინ ქართველებს და მსგავსი ისტორიის მქონე სხვა ერებს ცხოვრების ფუძედ, საძირკვლად სიყვარული ჰქონიათ.
სიყვარულს უშენებია მტრობით დანგრეული“.
ჭაბუა ამირეჯიბი, „დათა თუთაშხია“.
სადღეგრძელო ქართულ სუფრაზე; - ეს აუცილებლად იყო ლექსი; ან სადღეგრძელო ქართულ სუფრაზე, - ეს სახარებიდან ქრისტეს იგავის მოყოლა იყო, ან ეს იყო რაიმე ფილოსოფიური დატვირთვის მქონე ლეგენდა, ან ეს იყო რაღაც ანდაზა, რომელიც ცოდნას ატარებდა.
ქართული სუფრა სწორედ ამით იყო განთქმული.
ბავშვმა წერა-კითხვა არ იცოდა, მაგრამ ის, თავის სიცოცხლის განმავლობაში, სუფრას რომ ესწრებოდა, ამ სუფრაზე თქმულ სიბრძნეს რომ გებულობდა, განათლებას ღებულობდა.
VII-XII საუკუნეებში მოსახლეობის 99% წერა–კითხვის უცოდინარი იყო.
ამ პერიოდში, ამ ურთულეს დროს, როდესაც არ იყო ინფორმაციის გადაცემის არავითარი მექანიზმები, თქვენ წარმოიდგინეთ რომ ქართველმა კაცმა შექმნა ცოდნის და ინფორმაციის გადაცემის სრულიად უნიკალური მექანიზმი, აბსოლუტურად უნიკალური მექანიზმი.
ეს არის ქართული სუფრა.
ჩვენ შევქმენით ეს, ნამდვილად შევქმენით და ქართულ სუფრაზე საუკუნეების განმავლობაში ახალგაზრდობა სიბრძნეს სწავლობდა და ეს სიბრძნე იყო სწორედ ის იგავი, სწორედ ის ლექსი, სწორედ ის ფილოსოფიური ლეგენდა თუ ანდაზა თუ სხვა და სხვა.
სამწუხაროდ, საბჭოთა დროში ყველაფერი მოისპო და ქართული სუფრა, ყველგან არა რა თქმა უნდა, მაგრამ ბევრ ადგილას გადაიქცა „გაგიმარჯოს-გაგვიმარჯოს“, „მხოლოდ ჩვენ გაგვიმარჯოს“ და ა. შ.
ეს არ იყო ასე პრიმიტიული.
ის ფორმა უნდა ავაღორძინოთ, როცა ჩვენ ვლაპარაკობთ ქართულ სუფრაზე.
რა თქმა უნდა, – სიმთვრალე არა.
ადრე სულ სხვა დრო იყო.
შინისაკენ მიმავალ კაცს გზად ფეხი რომ არეოდა, ეს იყო უდიდესი სირცხვილი.
ამიტომ ქართულ სუფრაზე ხალხი ზომიერად სვამდა.
იქ დათრობა კი არ იყო ამოცანა, იქ იყო ზომიერება, ცოდნა, იქ იყო პირველი - დიდი სიბრძნე, მეორე, - იქ იყო მტრების შერიგება, მეგობრობის განმტკიცება და არაფერი შეურაცხმყოფელი იქ არ იყო.
ქართული ცეკვა უდიდესი მოვლენაა მსოფლიო კულტურაში
კიდევ ერთი უზარმაზარი მიღწევა და შენატანი მსოფლიო კულტურაში არის ქართული ცეკვა.
ეს არის, ერთი მხრივ, დიდი ვაჟკაცობით და, მეორე მხრივ, აბსოლუტური სისპეტაკით გაჟღენთილი მოვლენა.
ძალიან ბევრი ცეკვავს კარგად.
მაგალითად, ესპანური ცეკვა ბრწყინვალეა, მაგრამ იქაც არის სექსუალური ელემენტი.
ქართულ ცეკვაში სექსუალური ელემენტი არ არის.
მამაკაცი როცა ცეკვავს არა მარტო ქალს, არამედ მის სამოსსაც კი არ ეხება.
ცეკვა ხევსურულში - ფარიკაობის სცენაა, მაგრამ იქ რა ჩანს: ამ ფარიკაობის დროს მანდილოსანი მანდილს რომ ჩააგდებს, ორთაბრძოლა წყდება იმიტომ, რომ მანდილოსანი სწორედ მშვიდობის სიმბოლოა.
წარმოიდგინეთ, იმხელა პატივისცემაა, რომ მისი მანდილი, მისი ჩარევა მტრებსაც კი აზავებდა, ხშირად ამოყვრებდა.
გენდერული თანასწორობა, რაზეც ახლა ძალიან პოპულარულია საუბარი, ქართველებმა იცოდნენ 2000 და 3000 წლის წინ.
მანდილოსანი უამრავ საკითხს წყვეტდა საქართველოში და ეს აისახა ქართულ ცეკვაში.
მეომარი სული, რომელიც აჭარულშია ძალიან კარგად არის გამოხატული მხედრების სცენაში.
ევროპელები; ამერიკელები ქართულ ცეკვას ქართულ ბალეტს ეძახიან.
რატომ? იმიტომ, რომ ფეხის წვერებზე კი არა, ცერებზე ცეკვავენ.
ქართულ ცეკვას ანალოგი არ აქვს მსოფლიოში და მან სრულიად დასაბუთებულად, ღირსეულად დაიკავა თავისი ადგილი და შექმნა უდიდესი მოვლენა მსოფლიო კულტურაში.
თუნდაც ამიტომ უნდა ვიამაყოთ რომ ქართველები ვართ!
საქართველოს პატრიოტთა ალიანსი - მთავარი ოპოზიციური ძალა საქართველოში!
საპროტესტო აქცია სამართლიანობის დამკვიდრების და დამნაშავეთა დასჯის მოთხოვნით, რომელსაც 14 000-ზე მეტი ადამიანი ესწრებოდა.
ბათუმი, 2014 წლის 14 დეკემბერი
ბრძოლა სამართლიანობის დაკამკვიდრებლად
საპროტესტო აქცია და მანიფესტაცია სამართლიანობის დამკვიდრების და დამნაშავეთა დასჯის მოთხოვნით, რომელსაც 25 000-ზე მეტი ადამიანი ესწრებოდა.
თბილისი, 2015 წლის 13 იანვარი
ბრძოლა სამართლიანი არჩევნებისთვის
საპროტესტო აქცია და მანიფესტაცია გამყალბებელთა დასჯის და საარჩევნო გარემოს გაუმჯობესების მოთხოვნით, რომელსაც 18 500-ზე მეტი ადამიანი ესწრებოდა.
თბილისი, 2015 წლის 8 ნოემბერი
