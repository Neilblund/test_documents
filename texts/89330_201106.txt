1. ЗЕЛЕНАТА ВИЗИЈА НА ДОМ
Човекот пред профитот
Нашата Зелена визија е дека луѓето и животната средина треба да бидат ставени во преден план, пред краткорочните интереси на профитот.
Денешната зелена идеологија нуди алтернатива на десното и левото политичко крило, кои како традиционални политички идеологии, не се во состојба правилно да ги формулираат и да најдат соодветни решенија за проблемите со кои се соочуваме во денешницата, игнорирајќи ги:
ограниченоста на природните ресурси,
потребата за поделба на ресурсите со идните генерации,
останатите живи суштества и луѓе со кои ја делиме планетата.
Оттаму, единствено зелената политика дава визија за политичко дејствување која ги интегрира човекот, природата и општеството.
ДОМ со својата зелената политика сериозно политички дејствува и учествува во парламентарниот систем и
во спроведувањето на политики со демократски методи.
Политиката ја разбираме како миротворечка и
во таа смисла и со тоа значење сметаме дека може да придонесе за поголеми промени во општеството, решавајќи ги проблемите со поддршка и учество на граѓаните на Република Македонија.
Зелената политика се обидува да ја обедини слободата на личноста со солидарноста и одговорноста,
а тоа може да се постигне со комбинација на децентрализација на моќта,
мали по обем акции,
самостојност во одлучувањето и
долгорочна одговорност за иднината на нашата земја.
Нашата активност ќе се води во Парламентот,
со влијание во јавноста и
со директни акции надвор од формалното донесување на одлуки.
Нудиме можност за да ја изградиме Македонија со нови начини и методи, кои бараат подготвеност за усвојување на принципите на солидарно општество и долгорочни мерки за подобрување на животот на граѓаните.
Зелената идеологија бара многу повеќе од трката по гласови за време на избори или премолчена поддршка од засегнатите граѓани и здруженија.501
Таа бара акција.
2. ДЕМОКРАТИЈА И ЧОВЕКОВИ ПРАВА
Активните, одговорни граѓани се клучот на развојот и поттикнувањето на демократијата.
Демократијата како еден од врвните цивилизациски дострели во денешиот свет е се повеќе загрозена од процесите на глобализацијата.
Потребно е да се создаде политичка сила што ќе се спротивстви на општата комерцијализација и трката по профит што ги загрозува и демократијата
и животната средина.
Концентрирањето на капиталот доведува и до концентрирање на моќта, а ова пак до централизирано донесување одлуки.
Притоа најмалку се води сметка за ограничените природни ресурси кои се повеќе се исцрпуваат загрозувајќи ја природната рамнотежа и опстанокот на луѓето.
Ние сметаме дека секој човек треба да ги има истите основни права.
На луѓето треба да им се даде слобода и можност да се развиваат како личности врз основа на своите способности и квалификации.
Ги поддржуваме културните разлики и можноста за различни избори – дијапазонот на различности не прави побогати.
Човекот има неотуѓиво право за самоопределување и
тоа право може да биде ограничено само доколку ги загрозува слободата и безбедноста на другите,
како и правото на идните генерации на здрава животна средина.
Човекот е активно и креативно суштество кое сака и може да дејствува одговорно.
Активните, одговорни граѓани се клучот на развојот и поттикнувањето на демократијата.
2.1. ЗЕЛЕНА ДЕМОКРАТИЈА
За да постигнеме вистинска и суштинска демократија во општеството, мора да најдеме решение за напластените еколошки проблеми.
Зелената политика е пристап кон политиката кој ги поврзува општествените и еколошките проблеми.
ДОМ е дел од светското зелено политичко движење.
Како и другите зелени партии, ДОМ се залага за Република Македонија како долгорочно одржливо, демократско општество,
каде што луѓето ќе се однесуваат одговорно , како кон општеството така и кон животната средина.
Веруваме дека поединците и групите имаат одговорност која ги надминува нив самите, имаат способност да се видат себеси во другите, да сочувствуваат со нив, да бидат солидарни.
Солидарноста се однесува на:
солидарност со другите луѓе,
солидарност со идните генерации,
солидарност со природата и еколошкиот систем.
За да се хармонизира општеството со природата, пред се треба да се хармонизира човек со човека.
За да постигнеме вистинска и суштинска демократија во општеството, мора да најдеме решение за напластените еколошки проблеми.
Демократијата, пак, е суштински предуслов за развивање на еколошко општество, зашто таа на луѓето им овозможува право на избор.
Еколошката одржливост е нужна за нашиот опстанок,
но таа не е можна без демократија.
Ние сметаме дека истите институции и идеи што вршат експлоатација и репресија врз луѓето ја условуваат и деградацијата и уништувањето на животната средина.
Затоа, борбата против сите видови дискриминација , војните, и сите други облици на општествена доминација и насилство е во центарот на движењето за еколошки одржливо општество.
2.1.1 Децентрализација
Зелената опција верува дека моќта лежи во основата на општеството, а тоа се граѓаните.
Таа од нив оди нагоре, кон врвот на хиерархијата, а не обратно.
Затоа еден од основните процеси за кои се залагаат зелените е децентрализацијата.
Со децентрализацијата се зголемува можноста на граѓаните да учествуваат во донесувањето одлуки.
Моќта треба да извира од граѓаните,
а колку се тие подиректно вклучени во донесувањето одлуки, толку е општеството подемократско и поправично.
Децентрализацијата во Република Македонија е процес кој бавно се одвива и се судира со многу пречки, пред се политички и економски.
ДОМ се залага за целосно и суштинско остварување на децентрализацијата на целата територија на Република Македонија
– сметаме дека не само што таа ќе ја унапреди демократијата
туку ќе влијае и на формирање повисока граѓанска свест.
2.1.2. Изборен систем
Слободните и фер избори се еден од темелните показатели на демократскиот капацитет на едно општество.
Во Република Македонија од осамостојувањето до денес се одржани неколку цилкуси на парламентарни, локални и претседателски избори.
Во првите години државата едвај добиваше преодна оценка за степенот во кој изборите биле слободни и фер, но оценките се подобруваат во последните неколку изборни циклуси.
Демократскиот капацитет на државата постепено се зголемува, а расте и свеста на граѓаните.
Но, досегашното  искуство  кажува  дека  пропорционалниот  изборен  модел, според  кој  РМ  е  поделена  на  шест  изборни  единици, ги  фаворизира„ големите” партии, со  силни  финансиски  ресурси.
За  нивна  сметка, овој  модел  ги  маргинализира „малите” партии, зашто  дел  од  гласовите  што  тие  ги  добиваат  се  растураат  и  не  можат  да  се  ефектуираат  во  соодветен  број  на  пратеници.
Резултат  на  сето  тоа  е  релативно  црно -бела  слика  на  политичката сцена, со  две  големи  партии  кои  ги  засенуваат  оние  помалите  кои  во  целата  слика  би  можеле  да  внесат  повеќе  боја: поинакви  политички  концепти , свежи  идеи, нови  луѓе.
Затоа, во интерес на поквалитетната и поразновидна политичка понуда, ДОМ смета дека пропорционалниот изборен модел треба да се замени за мнозински на целата територија на Република Македонија да се третира како една изборна единица.
2.1.3. Право на достапност на информациите
Достапноста на информациите за граѓаните е едно од фундаменталните демократски права и
еден од тестовите за нивото на демократијата во една земја.
Тука се мисли на информаците што треба да ги испорачаат институциите,
информациите за одлуките кои се донесуваат на различни нивоа на власта ,
како и други информации од интерес на граѓаните.
Ова право претпоставува транспарентност и отвореност на институциите кон граѓаните.
И покрај можноста и заложбите информациската технологија да се воведе и да стане достапна за секој граѓанин, таа сепак е недостижна за некои категории граѓани,
а услугите на интернет провајдерите, и покрај конкуренцијата, се уште се релативно скапи.
Но, и оној дел од граѓаните што редовно користат интернет, можат да се уверат дека добар дел од државните инстутции немаат веб страници, или ако ги имаат тие се со штури и често застарени податоци.
Затоа ДОМ се залага за мерки со кои ќе се стимулираат институциите што немаат обезбедено навремен и точен пристап на информациите до граѓаните тоа да го направат во определен рок, по кој, доколку тоа не го сторат, ќе бидат соодветно санкционирани.
2.1.4. Независни и објективни медиуми
Република Македонија од самото стекнување независност беше отворена за тнр. независни или приватни електронски и печатени медиуми, но тоа истовремено значеше и ниско поставени критериуми за квалитет.
Бројноста на медиумите кои никнуваа како печурки по дождот навидум создаваше слика за демократизација на општеството.
Но, паралелно со трендот на „множење” на медиумите, се одвиваше и процесот на транзицијата во која страдаше македонската економија.
Комерцијалните медиуми, пак, функционираат на пазарни, комерцијални основи, што подразбира дека го продаваат своето време (електронските) или простор (печатените).
Цената притоа зависи од рејтингот.
Но, кревкото македонско стопанство не може да „храни” толкав број на медиуми.
Тоа со тек на време доведе до опаѓање на квалитетот на понудените содржини,
до политички и партиски влијанија врз медиумите, па тие не се ниту сосема независни, ниту навистина објективни.
А пак, јавниот телевизиски сервис (во денешно време на високата технологија и визуелни сензации на некој начин е „лице,, на државата) беше маргинализиран од државата, па со одамна застарената техника и десеткуваниот човечки потенцијал ни одблиску не е конкурентен со приватните медиуми.
Затоа ДОМ се залага за:
силен, современ  и  објективен  јавен  радио-телевизиски  сервис  на  граѓаните,како  приоритет  за  инвестирање  од  страна  на  владата,
подигање  на  квалитетот  на  содржините  на  приватните  медиуми  со  граѓанска  контрола  и  поставување  повисоки  критериуми  за  квалитет,
зајакнување  на  кадровскиот  потенцијал  во  медиумите  со  соодветна  едукација,
користење на странски искуства (едукација, студиски престои, специјализации, заеднички  продукции  и  др.).
2.2. НАДВОРЕШНА ПОЛИТИКА
Евроатлантската  ориентација  на  Република  Македонија,
вклучувањето  во  ЕУ
и  НАТО,
како  и  активната  улога  на  државата  во  меѓународната  зедница  и  ООН, остануваат  трајна  определба  и  залагање  на  ДОМ .
Исто  како  што  таква  определба  е  и  развојот  на  активни  и  добрососедски  односи  на  Македонија  со  државите  во  регионот  на  чија  стабилизација  РМ  и  досега  значително  придонесуваше,
но  и  помошта  на  други  кризни подрачја  и  земји  во  светот  каде  што  мирот  и  стабилност  се  под  закана  и  каде  што Македонија активно е вклучена во меѓународните напори и кампањи (Ирак, Афганистан, БиХ, Либан).
Едновремено, ДОМ веќе од почетокот на своето дејствување настојува на активна и продуктивна соработка со парламентарните групи во, Европскиот парламент,
но и билатерално и мултилатерално со политичките партии на центровските и граѓански партии, посебно со групите и партиите на Зелените, во насоките на оваа определба.
Сметаме дека соработката со овие групи и партии, со кои ДОМ има темелен програмски и политички идентитет, значително ќе ги зајакне настојувањата и резултатите на нашата надворешно-политичка активност,
но и на позицијата на државата во меѓународната заедница.
Во ДОМ, недвосмислено сметаме дека ваквите стратешки надворешно-политички цели на дражавата се непосредно поврзани и се во активен сооднос со нашата внатрешна политика и изградбата на институциите и процесот на транзицијата кон модерно стопанство и плурално-демократско општество,
со проширувањето на хоризонтот на човекови права и граѓански слободи и нивната врвна заштита,
за премин во современа правна и
социјална држава,
за вклучување во процесите на меѓузависност, глобална поврзаност и информатизација на основните општествени агрегати, а во склад со светските процеси и трендови.
ДОМ безрезервно и активно го поддржува што побрзото вклучување на нашата земја во Европската Унија, се залага за максимално скратување на тој процес, а преговорите за тоа да започнат поскоро.
Нашите граѓани треба да знаат дека се работи за долг и тежок процес на приспособување на нашиот поредок -економски, социјален, културен -со стандардите на ЕУ,
но и дека Македонија е темелно подготвена за преговорите и за завршувањето на т. н. акцесиски процес.
Веќе четиригодишниот статус на кандидат за полноправно членство во ЕУ и извештаите како и препораките на Европскиот совет и Комисијата на ЕУ од крајот на 2009 г., јасно зборуваат за тоа.
ДОМ е на мислење дека преговорите за акцесијата на РМ во ЕУ, треба да се одделат од разговорите со Република Грција за надминување на разликите во спорот за името.
ДОМ очекува во 2010 г. да се определи терминот за почеток на преговорите за ЕУ и довршување на сите подготовки за успешно одвивање на тие преговори.
ДОМ програмски се заложува за забрзување на процесот на транзиција на државата и за што поскоро ускладување на внатрешните поредочни агрегати со оние на Европската Унија и НАТО.
Се работи за довршување на хармонизацијата на нашето законодавство со она на Унијата и
со стандардите на НАТО,
но и за уште потешката задача на имплементација на тие прописи, стандарди и практика во нашиот внатрешен живот.
Дел од тоа се однесува на законодавниот процес во Собранието на РМ каде ДОМ е активен чинител во таа смисла,
како и во извршната власт, во Националниот совет за Евроинтеграции, Комисијата на Собранието за европски прашања, на членовите и активистите на ДОМ во јавниот, политичкиот, културниот, научниот живот, во локалната самоуправа, невладините организации, медиумите итн.
Брзиот развој и остварувањето на овие норми и заеднички европски и демократски придобивки е единствениот пат за ефикасното вклучување во Европската унија.
За тоа се неопходни целосна стабилизација на внатрешната политичката состојба во земјата,
натамошна изградба на демократски односи, надминување на т. н. демократски дефицит,
искоренување на корупцијата,
организираниот криминал,
партизацијата на јавната администрација и сектор и се она на коешто долго време не предупредува Унијата.
Впрочем, споменатите стандарди, правни и економски се во интерес на нашите граѓани.
ДОМ, и досега активно и непосредно, но и преку владината коалиција дејствуваше и се залагаше за натамошно подобрување и развој на соработката со непосредните соседи
но и во регионот на Балканот, па и пошироко.
Партијата поаѓа од тоа дека РМ мора активно да ги поставува и разрешува отворените прашања во односите со соседите:
спорот за името со Грција,
признавањето и уредувањето на односите со Косово,
положбата и правата на македонското малцинство во соседните земји,
уредувањето на црковното прашање со СПЦ,
промовирањето на нашата политика на мултикултура и сл.
Втора наша претпоставка беше дека е исклучително значајно за доразрешување на овие отворени прашања, да се создава клима на добрососедски односи и соработка, посебно во сферата на економијата, културата, медиумите итн.
Политиката и залагањата на ДОМ и натаму ќе продолжат во истата насока, имајќи ги предвид виталните интереси на нашата нација и републиката
ДОМ и натаму ќе инсистира на подлабоко и секојдневно поврзување со дијаспората, како цивилизациска обврска, но и како логична придобивка за земјата и за нејзините граѓани.
Едновремено, ДОМ предупредува дека ваквите врски со дијаспората имаат мошне значајни економски, политички, културни и меѓународни димензии.
Мошне значајно за ДОМ е поопштествувањето на надворешната политика, учеството на граѓаните и цивилниот сектор, медиумите и јавноста во нејзината изградба, остварување и јавна контрола.
Претпоставка за тоа е тие да бидат редовно и објективно информирани.
ДОМ смета дека постојат тешкотии во имплементацијата на контролната улога на Собранието,
односно надворешната и безбедносна политика, дека таа политика не се води секогаш доволно професионално, координирано и одговорно.
ДОМ ќе се заложи за надминување на тие дисфункции и проблеми.
2.2.1. Надворешни работи: развој, цели и приоритети
Последните години, Република Македонија, значително го унапреди и стабилизира својот внатрешен политички поредок,
економски развој,
демократски институции,
напредок во подрачјето на човековите права и граѓнаски слободи,
на социјалната заштита,
здравствената заштита,
образованието, науката
и културата;
меѓуетничките односи се исто така, унапредени и се одвиваат на нагорна линија, макар што не се на ниво на пожелните и саканите и не се без наследената обременост, хипотеки и инцидентни состојби
Изборите од 2006, 2008 и 2009г. поволно влијаеја на таквите развојни трендови.
Имено, зајакнати се парламентаризмот и политичкиот дијалог во државата,
во голема мера е унапреден акцесискиот процес кон ЕУ
и НАТО,
реформите на суштинските агрегати на внатрешниот поредок-правосудството, внатрешните работи,
борбата против корупцијата, организираниот и општиот криминал е засилена,
преобразбите во јавната администрација и јавниот сектор се видливи макар и недоволни;
македонската економија, особено во времето на светската економска криза и рецесија релативно добро ги поднесе ударите и рестрикциите.
Повеќето од оценките на овие трендови и резултати се поволно оценети во извештаите на Европската Комисија, Европскиот парламент, ММФ и Светската банка а за прогресот на државата.
Ова овозможи, Републиката да ја засили својата меѓународна позиција и надворешна политика.
ДОМ, притоа, особено ги истакнува како резултати на оваа политика, во која и самата активно учествуваше: завршувањето на процесот на меѓународно признавање на Република Македонија,
исполнувањето на условите за прием во НАТО и
за почеток на преговорите за влез во ЕУ,
визната либерализација за граѓаните на РМ во Шенген и ЕУ од декември 2009 г.,
претседавањето на претставник на РМ со Генералното Собрание на ООН, 2009 г.;
уредувањето на односите и границите со Косово,
зајакнувањето на нашето учество во мисиите на ООН и НАТО во Авганистан, Ирак, БиХ, Либан и соработката со УНМИК на Косово,
меѓутоа и доуредувањето на нашите односи со Србија и други земји во регионот, со кои се потпишани многубројни кооперациски спогодби.
ДОМ, исто така го подржуваше, и натаму, во државните органи ќе ги поттикнува, но и непосредно ќе учествува во сеевропските кампањи, повелби и акти, на Советот на Европа,
на ОБСЕ,
на ООН,
на Средноевропската иницијатива и
други интеграции за унапредување на човековите права, граѓанските слободи, слободната економска иницијатива и претприемништво,
за секуларизмот и одделеноста на црквата од државата
а со целосна заштита на верските права на граѓаните итн.
ДОМ, укажува, но е подготвен и целосно да се ангажира и да даде полна поддршка на разрешувањето на веќе споменатите преостанати тешкотии и отворени надворешно политички прашања што Македонија ги има со соседите, а на определен начин неповолно -влијаат и на нејзината меѓународна позиција и политика.
Нашата дејност во ООН, во неговиот систем и во другите светски и меѓународни организации се покажува како недоволна и ограничувачка во афирмацијата на земјата.
Сите овие ограничувања е неопходно што побргу да се отстранат, посебно на внатрешен план, што би и дало ефикасност, подем и конзистентност на нашата надворешна политика.
Политиката на приближувањето на Евроатлантските интеграции останува трајна составка на нашата надворешна политика.
Затоа, земјата има определена агенда и зацртана реформска и акцесиска динамика.
Стекнувањето на кандидатски статус на земјата за полноправно членство во Унијата, во декември 2005 г. беше еден значаен поттик на патот кон Европа,
но исто така и Извештајот на ЕК и Препораката до Европскиот совет за определување на термини за почеток на преговорите за влез во Унијата.
Во таа смисла ДОМ ги поздравува и извештаите и препораките на Европскиот парламент за прогресот на Македонија и за почеток на преговорите,
заедно со забрзаното разрешување на спорот за името со Грција.
Овие документи и напори се значаен поттик за нашата надворешна и евроатлантска политика.
Еднакво значајна е и подготвеноста на НАТО да ја прими државата во полноправно членство.
Од ваквите оценки произлегуваат неколку приоритети за кои ДОМ смета дека се суштински во нашата надворешна политика во наредниот период:
Довршување на реформските преобразби во државата кои се услов за влез во членството на Унијата и тоа особено со остварување веќе во 2010 г. на Националната програма за усвојувањето на правото на ЕУ (познатата листа од 103 сеуште неусвоени закони од страна на Собранието на РМ).
Но се работи и за заокружување на имплементацискиот апарат на акцесијата, според секторските стратегии на владата, донесувањето на подзаконски акти итн .
Забрзување на подготовките за почеток на преговорите со ЕУ по добивањето на нивните термини, за оспособување на кадарот што ќе се вклучи во преговорите и особено за усвојување на искуствата и понудената асистенција од нашите пријателски земји за подготовките.
ДОМ смета дека во меѓувреме мораат да се вложат значителни напори за користење на ИПА фондовите и другите инструменти на располагање на РМ.
Односите со НАТО и реформите во секторот на одбраната и безбедноста мора да се одржуваат со висока динамика и интензитет и да се довршат преостанатите подготовки за влез во членството на Алијансата.
Во спорот за името со Грција, Македонија и досега покажуваше подготвеност за постигнување на компромисно решение, прифатливо за обете страни,
како и флексибилност и неисклучивост во разговорите за надминување на тој спор.
ДОМ ја охрабрува и подржува владата како и државниот врв во таа насока а за да се дојде побрзо до такво решение, но не на штета на виталните интереси на македонската нација и држава и не без верификација од страна на граѓанството на републиката.
ДОМ исто така ја поздравува подготвеноста на многу пријателски земји да помогнат во надминувањето на спорот.
ДОМ во истата смисла смета дека во меѓународната заедница треба да се заложиме за неусловување на нашиот статус во интеграциите и колективните системи на безбедност со разрешувањето на спорот.
Какво и да е решение кое биде наметнато и усвоено под притисок, ќе биде лошо за стабилноста на дршавата но и на поширокиот регион.
Сметаме дека Македонија може да направи многу, но и да бара реципроцитет во надминување на недоразбирањата што се јавуваат во односите со соседите а на база на немешање во внатрешните работи и респектирање на меѓународното право, човекови права и слободи и принципи на демократскиот поредок.
ДОМ има изграден став за проактивна улога на РМ во меѓународната заедница, во ООН и останатите глобални меѓународни организации,
како и за натамошно унапредување на односите со нашите стратешки партнери, пријателски земји и фактори во меѓународните односи.
2.2.2. Натамошна демократизација и професионализација во водењето на надворешната политика
Низ промени во Законот за надворешни работи од 2006 г. како и Законот за Влада и државна управа, ДОМ согледува позитивни придобивки во зајакнување на улогата на Собранието на РМ во одобрувањето и надзорот на главните насоки и чекори во нашата надворешна политика.
Активирањето на Националниот совет за евроинтеграции како и другите собраниски тела за надворешна политика, европски прашања, на комитети и делегациите за соработка со ЕП, СЕ, ОБСЕ, НАТО итн. вистина ја зајакна улогата на Собранието во насочувањето и озаконувањето, во начинот на водење, контрола и надзор над извршната власт во спроведувањето на надворешната политика но и
во афирмирањето на интерпарламентарната соработка.
Посебно значајна е координацијата на улогата на органите на управата и јавната администрација, кои засега се малку ускладени, особено во подрачјето на евроинтеграцијата.
Парламентарната контрола и улога во насочувањето и надзорот во водењето на надворешната политика остануваат траен принцип на залагањата на ДОМ,
исто како и транспарентноста, јавноста и унапредувањето на улогата на граѓанскиот сектор, научните, невладините организации, медиумите во тоа подрачје.
ДОМ бездруго и натаму ќе се залага за професионалност, департизација, стручност и одговорност
како и за владеење на начелата на неполитизираната јавна администрација во изборот, разместувањето, усовршувањето, промоцијата и наградувањето на апаратот -на надворешната политика како и на кадрите во оваа област.
Ова посебно го засега Министерството за надворешни работи и ДКП мрежата во странство,
но исто така и единиците за меѓународна соработка на другите министерства, секретаријати, кабинети, заводи итн.
ДОМ позитивно го оценува пошетокот и првите чекори и искуства во дипломатската едукација на кадарот во МНР, но смета дека тие треба значително да се развијата и да станат темел на кадровската политика и регрутација на кадрите во оваа област
а евентуално да резултираат во установување на Дипломатска академија на МНР, во соработка со универзитетските институции и истражувачки центри кај насна ова подрачје.
ДОМ решително ќе се заложи за ред, функционалност и прецизно секторско насочување на потребите за надворешна политика на стопанството, инвестициите, внатрешниот ред и мир, образованието, културата, науката, спортот, дијаспората, информатиката, вработувањето и др. подрачја и општествени потреби.
2.3. Безбедност и одбрана
Состојби и приоритети
ДОМ  уште  во  својата  прва  програма, укажуваше  дека  безбедноста  на  земјата  не  е  на  потребното  ниво  заради  постоење  на  голем  број  на  ризични  фактори, пред  се  од  внатрешен  карактер, кои  можат  да  придонесат  на  дестабилизирањето  на  состојбите  во  земјата.
Меѓу  тие  фактори, особено  се  нагласуваа  -статусот  и  политизацијата  на меѓуетничките  односи  во  републиката, односно  обидите  тие  да  се  искористуваат  во  политички  цели;
потоа, нараснатиот  криминал, корупцијата, трговијата  со  дрога  и  бело  робје;
од  социјалните  фактори, видливо  е  дека  неповолно  влијаат  големата  невработеност  која  создаде  голем  број  социјални  случаи;
нискиот  стандард  на  населението  и  високата  стапка  на  сиромаштија,
несразмерите  во  дистрибуцијата  на  богатството  итн.
Овие  фактори  и  ризици  се  објективна  основа  која  се  користи  за  создавање  на  социјално  незадоволство
а  често  и  за  негово  екстремно  и  исклучиво  користење  во  политички  цели.
Тоа  е  исто  така  основа  и  за  дејствување  на  надворешниот  фактор  и  негово  активно  мешање  во  внатрешните  работи  на  републиката.
Политиката на забрзан и урамнотежен економски и социјален развој е бездруго одговор и активно соочување со овие проблеми.
Но, ДОМ исто така смета дека е потребно преиспитување на многу законодавни прописи и нивно усогласување со Уставот на РМ и
со правото на ЕУ.
Тоа посебно во подрачјата на раководењето со кризите,
на остварувањето на националната концепција за одбрана и внатрешни работи, правосудство.
ДОМ  смета  дека  агенциите  за  разузнавање, воено -разузнавачка  служба  и  државна безбедност  е  потребно  да  се  специјализираат, одделат, но  и  да  се  формира  Центар  за  нивно  координирање.
Бездруго  е  нужно  силна  цивилна  и  парламентарна  контрола  врз  овие  служби, односно  агенции,
потоа  нивна  целосна  департизација  и  деполитизација  и
статус  на  вработените  како  професионалци.
Цо законот за полиција нужно е сите нерепресивни функции (матични, евиденциски, издавање на лични документи, пасоши и сл.) да се префрлат во други министерства
а во МВР да се концентрираат само јавната безбедност и сообраќајната полиција.
Ова треба да резултира во деконцентрација на моќта на внатрешните работи.
2.4. ПРАВНА ДРЖАВА
2.4.1. Состојби
Поради непочитувањето на еден од основните постулати на нашиот уставен поредок -начелото на владеење на правото и еднаквиот третман на граѓаните пред законите, евидентно е нивното масовно незадоволство поради тешкотиите со кои се соочуваат во остварувањето на своите права и недоволното функционирање на институциите на системот.
Се повеќе е видлива неконзистетноста и неусогласеноста на министерствата во меѓусебната соработка во процесот на подготвувањето на законите со Уставот на Република Македонија и со законите што се веќе во сила.
Забележлива е нетранспарентност во постапките за вработување на државните службеници, кои потоа кариерата ја градат врз основа на партиската припадност.
Постојат и злоупотреби како резултат на дискреционите права на одредени министри, на кои законот им дозволува самостојно да одлучуват за доделување на одредени права на правни субјекти и граѓани
Во судскиот систем на Република Македонија се идентификувани многу проблеми што го поткопуваат и предизвикуваат недоверба кај граѓаните.
Постапките пред судовите се неоправдано долги, повеќестепени и многу сложени,
процедуралните недоследности во законите се злоупотребуваат,
постојат недостатоци при извршувањето на пресудите поради неефикасната достава на судските покани,
судовите се преоптоварени со судски предмети,
а начинот на изборот на судиите е реална пречка за целосна независност на судиите од политичките влијанија.
Нивото на корупцијата и натаму негативно влијае на многу аспекти од економскиот, социјалниот и политичкиот живот во земјата.
Јавноста ја загрижува високата застапеност на корупцијата, која странските експерти ја сметаат за еден од основните фактори за одвраќање на директните странски инвеститори од земјата.
2.4.2. Приоритети и мерки за нивно решавање
2.4.2.1. Правна држава  и  владеење  на  правото
За да се постигне функционирање на правната држава потребно е да се преземат следниве мерки:
зајакнување  на  соработката  меѓу  органите  за  спроведување  на законите  и  на  надзорната  функција  на  државата;
воведување  на  непристрасност  во  судството  заради  заштита  на владеењето  на  правото;
зголемување  на  одговорноста  и  санкционирање  на неодговорните  лица  коишто  го  прекршуваат  законот.
2.4.2.2. Независно судство
За  да  се  обезбеди  овој  приоритет  неопходно  е  да  се  преземат  следниве  мерки  и  активности:
завршување на реформите во судскиот систем со посебен акцент на независноста и непристрастноста на судството и на зголемувањето на неговата ефикасност;
селекција, избор, разрешување на судиите, нивна обука и
отстранување на факторите што влијаат на одложувањето на постапките.
Реформата  на  судскиот  систем  треба  да  опфати:
а) Дополнување на материјално законодавство со цел да воспостави нова правна рамка според европските и меѓународните стандарди на признати и заштитени вредности, концентрирани врз унапредувањето, заштитата и почитувањето на човековите права и слободи и
врз другите принципи на демократското општество и правната држава;
б) продолжување на процесно законодавство кое треба да обезбеди побрз пристап до правдата преку законито, непристрастно, правично и јавно судење во разумен рок, односно ефикасно остварување на правдата и правно заснованите интереси на граѓаните и правните лица.
2.4.2.2. Самостојна, професионална, непартиска и одговорна администрација
За  да  се  обезбеди  овој  приоритет  неопходни  се  следниве  мерки  и  активности:
унапредување во функционирањето на органите на управата,
обезбедување на нивна координираност и меѓусебна соработка во процесот на подготовката на законите и на другите прописи и
размена на информации што ќе ја подобрат нивната продуктивност;
унапредување на независноста во работењето на јавната администрација и
обезбедување транспарентност во постапките за вработување и
обезбедување на целосна имплементација на Законот за државни службеници,
спроведување на деполитизација при нивното вработување во јавната администрација и
воведување систем на градење кариера заснован врз одговорност, квалитет и професионалност во работењето.
2.4.2.4. Достапна, отчетна и одговорна извршна власт
За  обезбедување  на  овој  приоритет  потребни  се  следниве  мерки:
обезбедување на транспарентност и отчетност на извршната власт кон јавноста;
намалување  или  целосно  укинување  на  дискреционите  права  на  министрите, дадени  со  закон, самостојно  да  одлучуваат  за  доделување  на  одредени  права  и
задолжителен  надзор  над  нивните  одлуки  заради  спречување  на  можни  злоупотреби;
зголемување  на  ажурноста  и  ефикасноста  во  работењето  на  комисиите  на  владата  за  решавање  во  управна  постапка  во  втор  степен  од  различни  области  и  преиспитување  на  стручноста  и  компетентноста  на  нивните  членови  со  цел  - намалување  на  големиот  број спорови што се водат  пред  Врховниот суд на Република Македонија заради пасивноста на администрацијата;
градење  одговорен  однос  на  министерствата  и  на  сите  релевантни  субјекти  во  процесот  на  европската  интеграција  и  обврските  што  произлегуваат  од  него  со  мобилизација  на  постојните  расположиви  човечки  ресурси;
доследно  спроведување  на  приоритетните  мерки  за  пристапување  на  Република  Македонија  кон  Европската  Унија;
зголемување  на  свеста  кај  јавноста  и  зајакнување  на  политичката  волја  за  сериозна  и  одговорна  борба  против  нулта  толеранција  на  корупцијата  како  високоризична  и  нископрофитна  активност.
3. ЖИВОТНА СРЕДИНА
Во природата нема награди и казни, постојат само последици.
Македонија е земја со ограничени природни и човекови ресурси, поради што зелената опција нуди вистински и алтернативни политички, економски и еколошки решенија за напластените проблеми.
Состојбата во животната средина е алармантна поради непочитување на стандардите, законите и нередовниот мониторинг.
Во процесот на приближување кон ЕУ вградувањето на заштита на животната средина во останатите секторски политики ќе обезбеди поодржлив развој на различните сектори на ефикасен начин, особено на локално ниво.
Огромното користење на минералните ѓубрива, хербициди, пестициди и фунтуиди,
порастот на ерозивните процеси, пожарите во шумите, сушењето на шумите,
исушувањето на природните водни екосистеми не може а да нема последици врз биодиверзитетот.
Загрозеноста доаѓа од застарените технологии на производство, транспорт и комунална инфраструктура.
Отпадните води не се пречистуваат, со што почвата неповратно се загадува.
Евидентно е прекумерното загадување на воздухот од индустријата и од саобраќајот.
Идентификувана е потребата за зајакнување на спроведувањето на законодавството и
потребата од интервенции во животната средина за исполнување на барањата на европското законодавство, особено во третманот на отпадни води, заштитата на воздухот и управувањето со отпадот.
Заштитата и унапредувањето на животната средина се од суштинско значење за квалитетот на животот на граѓаните во локалната заедница, во денешницата, а и за идните генерации.
За таа цел комисијата за животна средина и просторно планирање на ДОМ се залага за следниве иницијативи за подобрување на постојната ситуација на урбаниот развој, заштитата на воздухот, водата, одлагањето на сите видови отпад (комунален, индустриски, градежен, опасен, ветеринарен и сл.), заштитата на земјиштето, природните ресурси, реткости и вредности:
3.1. Урбан развој
Брзите  промени  на  општините  придонесуваат  за  непланска  изградба  на  објекти, неадекватните  санитарно-хигиенски  услови  за  живеење, особено  во  руралните  средини, со слабо уредени  зелени  површини  и  дрвореди  покрај  локалните  и  градските  улици.
Планирани активности:
Изработка на водич за комплетно информирање на посетителите за националните паркови и други споменици на природата со нивни таксономски, фитогеографски, еколошки и други карактеристики;
Воведување економски инструмент (пр. Зелен данок) за загадувачите;
Програма за постепено исклучување од употреба на материите штетни за озонската обвивка;
Изработка на ЛЕАП за сите општини, што произлегува од потребата на граѓаните за чиста и здрава животна средина во РМ како обврска според Законот за животна средина;
Искористување на обновливи извори на енергија, особено ветерот:
*Искористување на ветерниот венец на Водно за поставување на ветерници како извори на електрична енергија,
*Осветлување на Милениумскиот крст на Водно со помош на ветерница;
Зголемување и унапредување на зелените површини, нивна изградба, уредување и заштита;
Изготвување конкретен план за максимално искористување на капацитетот на системот земен (руски) гас како еколошки најприфатливо гориво денес, посебно во индустријата, топлификацијата, домаќинствата;
Имплементирање на план за заштита на домашни миленици од нивна злоупотреба и
формирање на административно тело составено од правен и извршен субјект
3.2. Природни ресурси, вредности, шуми
Планирани активности:
Мониторинг на сите национални паркови,
проекти за намалување на бесправно сечење на дрва,
уништување на природата,
проблем со диви депонии,
загадувањето на воздухот и на подземните води кое е мошне засилено и претставува голема опасност за стабилноста на изворните екосистеми;
Акционен план за заштита на биодиверзитетот на РМ со посебен осврт на ендемични видови;
Заштита од неконтролирано сечење на шумите и
уништување на шумскиот фонд преку испасување;
Заштита од пожари преку информираност на населението со реклами, флаери;
Поставување патокази, информативни табли за флората и фауната;
Поставување корпи за отпадоци;
Ревитализирање на шумите, со континуирано пошумување, и заштита од деградираност на шумите во РМ.
3.3. Води
Состојбата  со  квалитетот  на  водите  првенствено  е  насочена  кон: водоснабдување, искористување, собирање  и  одведување  на  искористените  -отпадните  води  и атмосферските  води.
Нивната  заштита  се  регулира  со  комплекс  од  законски  прописи, со  кои  се  опфатени  изворните, проточните  и  подземните  води.
Исто  така, обезбедувањето  на  техничко -технолошки  зафати (изградба  на  канализациони  системи, соодветен  третман  на  отпадни  води) има  пресудно  влијание  на  заштитата  и  на  квалитетот  на  водите.
Планирани активности:
Изработка на план за водните ресурси во РМ;
Обезбедување заштитни зони околу изворите на вода за пиење;
Изготвување Студија за мониторинг на отпадните води;
Проекти за инсталирање на водостаници и хлоринатори во села со поголем број жители каде во локалните водоводи е забележана појава на биолошки недоволно исправна вода за пиење;
Изградба на Стратегија за води;
Изградба на пречистителни станици за третман на отпадните води;
Искористување на технолошка вода за наводнување на градските површини и паркови во функција на водите од Рашче;
Изградба и реконструкција на системи за водоснабдување и канализација во општините во РМ, со реновирање на постојните системи и подобра законска регулатива за нивно користење и управување.
3.4.  Отпад
За подобрување на квалитетот на живеење, односно за заштита на човековата околина, неопходно е правилно решавање на проблемот со отпад, односно негово организирано собирање, селектирање, транспортирање, одложување и рециклирање.
Планирани активности:
Селектирање  на  цврстиот  отпад  и  негово  рециклирање  и
изградба  на  регионални  депонии  со  воведување  на  даночни  олеснувања  за  инвеститорите.
Регулирање  на  односот  кон  медицинскиот  и  радиоактивниот  отпад  кој  може  да  биде  потенцијално  опасен  по  животната  средина.
Искористување  на  органското  ѓубриво  како  извор  на  енергија (Ѓубриво  од  домаќинствата).
Санирање  на  депонии  за  интерен  отпад( општинси  или  регионални ; јавни  или  приватни) и  воспоставување  на  посебен  систем  за  собирање.
Изработка  на  план  за “дивата  депонија” околу  железничката  станица  во  Скопје, собирање, одведување-транспорт  до  депонијата  Дрисла, и  уредување  на  тој  простор -негова  пренамена.
3.5.  Управување  со  животната  средина
Во РМ не е воспоставен целосен мониторинг на квалитетот на животната средина.
Постојат инцидентни мерења на определени параметри, но тие не се доволни да се даде целосна слика за состојбите.
Планирани активности:
Организирање на трибини за актуелизирање на неопходноста од развој на еколошки морал кај граѓаните,
создавање позитивни навики кон животната средина;
Наметнување на потребата од специјализација на стручњаци од областа на заштита на човековата околина;
Јакнење на капацитетот на општините во поглед на обучени и подготвени кадри за заштита на животната средина;
Истражување на идејни решенија за унапредување на работа на еколошки секции и друштва и други невладини организации и нивно вклучување во мониторинг врз загадувачите;
Подготовки со семинари и трибини за проблемот на перманентното загадување со цел да се подигне еколошката свест кај граѓаните на РМ;
Промовирање на Македонија како средина за развој на зелена опција, како поле за заштита на животната средина;
Оганизирање трибини со владини и невладини организации и експерти од областа на заштитата на животната средина;
Издавање на брошури и друг материјал за зголемување на еколошка свест на учениците, граѓаните позитивни навики кон животната средина;
Изработка на план за подобрување на вкупната хигиена во земјата;
Воведување на здравственоеколошки информационен систем.
3.6. Земјиште
Почвата и земјиштето се важни природни и економски ресурси.
Влијанието на човекот врз почвата се повеќе се зголемува и води кон деградација на земјиштето, што предизвикува негативни социоекономски последици.
Планирани активности:
Антиерозивни мерки за сузбивање на дезертификација (опустошено земјиште) со континуирано пошумување;
Развој на програма за следење на загаденоста на воздухот во Скопје и откривање на главните загадувачи и спроведување на намалувањето на загадувањето, со поставување на поголем број мерни станици;
Производство на здравствено безбедна храна (промовирање на органско производство);
Забрана за пренамена на земјоделско земјиште за други цели;
Изработка на детална евиденција за примена на агрохемикалии во земјоделството;
Мониторинг за квалитетот на земјиштето.
3.7. Бучава
Една од негативните последици на техничко-технолошки развој е бучавата.
Нејзиното влијание е присутно во сите сфери на човековото живеење и се повеќе претставува проблем на кој треба да му се обрне целосно внимание.
Планирани активности:
Изработка на студии за влијанието на комуналната бучава врз човековото здравје;
Мониторинг на бучавата;
Поставување на заштитни звучни бариери секаде каде што е тоа потребно и можно.
3.8.  Воздух
При анализа на состојбата со квалитетот на воздухот како еден од главните чинители на здравата животна средина, земени се предвид индустриската развиеност на општините,
состојбата со саобраќајот,
начинот на затоплување на живеалиштата,
типот и количините на употребените горива,
како и степенот на спроведени мерки и активности за следење и спречување, т. е. намалување на загадувањето на воздухот.
Причина за аерозагадување претставуваат и емисиите на загадувачки материи во воздухот од стационарни и од мобилни извори.
Планирани активности:
Намалување на количеството на емисиите на оловото од моторните возила со можност за постепено укинување на оловото од бензинот;
Изработка на систем за управување со аерозагадувањето,
следење на емисиите на загадувачки супстанци, мерки за нивна контрола во дозволени рамки, и нивно намалување, и
преземање на техничко технолошки и управноадминистративни мерки;
Изработка на проект за следење на здравствената состојба на населението како последица од аерозагадување;
Изработка на планови со програма за намалување на загадувањето на воздухот и унапредување на квалитетот на амбиеталниот воздух на национално и на локално ниво.
За реализација на активностите би се направил динамичен акционен план кој во првата фаза би опфатил посочување на сите слабости во постоечките решенија и законската регулатива, а во втората фаза би се организирале стручни трибини на кои би се изнесле конкретни предлози за технички решенија и законска регулатива.
Во двете фази од реализацијата на активностите би биле вклучени владини и невладини организации кои се занимаваат со заштита на околината и подобрување на условите за живот.
3.9. Заштита на животинскиот свет
Состојби
Република Македонија треба поодлучно да се заложи за исполнување на стандардите за здрава животна средина (кои се гарантираат со Уставот на РМ).
Правата на животинскиот свет, освен со ангажманот на неколку невладини организации и граѓански здруженија воопшто не се опфатени со политичко дејствување,
а токму политичките мерки и активности можат да придонесат за подобрување на ситуацијата, во која се наоѓа животинскиот свет во Република Македонија, тргнувајќи од урбаните средини, преку руралните, во индустријата и во природното опкружување.
Правото на живот, развој, достоинство и опстанок го нема ексклузивно само човекот.
Тоа право го имаа и животинскиот свет.
Приоритети
Ширење на свеста за меѓузависност на човекот со животните и природата, и
развивање на еколошки и високи етичкоморални квалитети.
Еднаквото право на живот, како на човекот, така и на животните, растенијата и минералите, е неопходно за да се постигне апсолутна рамнотежа во природата и
да се постигне непречен живот и развој на секој вид;
Подигање и развивање на еколошката свест и
заштита на правото на живот на животинскиот свет;
Зачувување и одржување на природниот хабит (синџир), што ја вклучува целата флора и фауна, карактеристична за Република Македонија;
Промоција на вегетаријански и вегански начин на исхрана и живот;
Мирољубиво природно самоодржливо земјоделско производство;
Природно самоодржливо стопанисување со шумите и националните паркови;
Заложба за хумани начини на лов (спортско фото сафари) и
укинување на ловот и претворање на ловиштата во национални паркови и резервати заштитени со закон во кој ќе се почитува правото на живот и надгледуван развој на животинскиот свет;
Помош на животните одгледувани во масовни фарми и штали, и оние одгледувани и чувани за експериментални, научни и други цели;
Секаков вид залагање за правата за достоен живот на животните.
За остварување на целите ќе бидат преземени следните мерки и активности
Формирање Национално координативно тело за заштита на живиот свет во Република Македонија, составено од претставници на владини институции, претставници на науката , локални власти, јавни и приватни институции и претставници од бизнис секторот за утврдување и
подготвување Програма за одржлив развој на животинскиот свет во Република Македонија.
Ова координативно тело ќе работи на промена на јавната свест за ублажување и спречување на:
убивање на животните,
злоупотреба на животните како домашни миленици,
злоупотреба на животните за потреби за забава,
експерименти со животни,
злоупотреба на животните за сите останати себични потреби на човекот,
сите видови на лов и риболов,
генетска манипулација,
нехуман транспорт на животни,
спречување неприродни зафати во животот на животните (уништување на почвениот живот вештачки ѓубрива и разни други хемиски средства),
производство и употреба на неприродна и несоодветна храна за животните;
Информирање на јавноста преку медиумите за вистинското битие на животните и на природата.
Почитување и заштита на животните и природата;
Конференции за печат и останати медиуми;
Издавање и дистрибуција на списанија и друга литература;
Продукција и издавање на печатен, аудио и видео материјал, вклучително радио и ТВ емисии и спотови;
Организирање и посетување на семинари, предавања, трибини и други информативни собири;
Посетување, едуцирање и соработка со наставно образовни институции во РМ и странство
Издавање и делење на инфо материјали од едукативен карактер;
Иницијатива за промени и дополнувања на Уставот и Законите кои на животните ќе им го гарантираат правото на живот, животниот простор, заштита од теророт на луѓето, заштита од искористување, мачење и убивање;
Соработка со други сродни организации, здруженија на граѓани, установи и институции од оваа област во земјата и во странство;
Учествување на домашни и меѓународни собири, семинари, саеми и сл. кои се во врска со зацртаните цели.
Временски рамки за реализација
Кратки рокови (првите 6 месеци) изработка и подготовка на Програмата за одржлив развој на животните и создавање предуслови за нејзина непречена реализација;
Средни рокови (првите 2 години) отпочнување со релизација на програмата и проектите (имплементација на „Мирољубивото земјоделство”,
започнување на процесот на претворање на ловиштата во национални паркови и резервати,
имплементација на едукацијата во основните училишта).
4. ПРАВЕДНА СОЦИЈАЛНА ПОЛИТИКА И ЕДНАКВИ МОЖНОСТИ
Целосна партиципација на сите во корист на секого.
Состојби
Од  осамостојувањето  досега  Република  Македонија  минува  низ  долг  период  на  транзиција  кој  сеуште  трае  и  придонесува  сите  области  во  економијата  и  општеството  да  минуваат  низ  различни  структурни  промени, кои  различно  се  одразуваат  на  животот  и  стандардот  на  граѓаните.
Големиот  пораст  на  невработеноста  дополнително  придонесе  за  осиромашување  на  поголемиот  дел  од  населението,
како  и  за  зголемена  појава  на  сите  општествено  неприфатливи  однесувања:
болести  на  зависности,
криминално  однесување, трговија  со  луѓе,
семејно  насилство.
Дополнителен  проблем  претставува  недоволната  информираност  на  граѓаните  во  остварувањето  на  нивните  права  на  пазарот  на  трудот, работните  односи, здравствена  и  социјална  заштита.
Во  делот  на  социјалната  политика  во  Република  Македонија  во  тек  е  социјална  реформа  преку  која  домашното  законодавство  ќе  стане  компатибилно  со  законодавството  на  Европската  Унија, а  се  со  цел  создавање  предуслови  за  ефикасна  борба  против  сиромаштијата  и
унапредување  на  социјалната  инклузија.
Сериозен  проблем  во  Република  Македонија  е  донесување  на  законите  кои  се  однесуваат  на  социјалната  сфера, без  целосна  анализа  на  состојбите  во  земјата, степенот  на  економскиот  развој  и  економската  моќ  на  земјата.
Не  се  искористуваат  расположливите  ресурси,
нема  адекватна  алокација  на  средствата  наменети  за  социјалната  заштита.
Отсуствува  системско  решавање  на  наталожените  проблеми  на  ниво  на  различни  ресори, кои  се  важни  за  подобрување  на  животниот  стандард  на  граѓаните.
Ова  придонесува  во  социјалната  сфера  да  се  донесуваат  закони  со  чија  имплементација  од  една  страна  парцијално  се  решаваат  одредени  проблем, а  од  друга  тие  не  се  компатибилни  со  другите  закони, па  со  самото  тоа  граѓаните  не  можат  да  ги  остваруваат  своите  основни  права  кои  им  се  загарантирни  со  Уставот-правото  на  еднаквост, правото  на  работа  и  правото  на социјална  сигурност.
Во  социјалната  сфера  заложба  на  ДОМ  е  креирање  на  политики  за  создавање  на  современ  интегриран  систем  на  социјална  заштита  преку  спроведување  на  веќе  започнатата  социјална  реформа  во  Република  Македонија  притоа  почитувајќи  ги  основните  принципи  на  социјалната  заштита:
-плурализам,
-принцип  на  инклузија,
-принцип  на  децентрализација.
Стратешки  политики  и  цели  на  ДОМ  во  креирањето  на  социјалната  програма
За  изградба  на  социјално  праведно  општество, потребна  е  силна  социјална  политика  на  сите  нивоа: владино, регионално, национално  и  локално  ниво.
Социјално  вклучување  на  сите  членови  на  едно  општество  не  е  само  морален  императив, туку  неотуѓиво  право  на  секој  граѓанин, како  основен  услов  за  партиципативно, мирно, креативно  и  динамично  општество.
Социјалната  вклученост  исто  така  е  предуслов  за  родово  избалансирано  општество, ослободено  од  дискриминација.
Нашата  идеја  за  социјална  вклученост  подразбира  основни  социјални  права, вклучувајки  го  правото  на  доход,
вдомување, вработување,
здравство,
здрава  животна  средина,
негување  на  културата  и  на  традицијата.
Тоа  подразбира  бенефиции  за  оние  кои  имаат  потреба  од  нив,
слободен  пристап  до  јавните  служби,
грижа  за  децата,
но  и  правото  на  секоја индивидуа на сите стоки и услуги од општ интерес: енергија, вода, мобилност поврзана со добро развиен јавен превоз, чиста животна средина, здрава храна.
Стратешка политика на ДОМ е:
создавање еднакви можности за сите граѓани, без оглед на полот, расата, етничкото и социјално потекло , возраста, верската определеност, сексуалната ориентација, попреченоста и инвалидитетот.
Целта е надминување на сегашната состојба во областа на еднаквите можности, зашто и покрај правата на граѓаните гарантирани со Уставот, како и донесениот Закон за еднакви можности, во поголемиот дел оставрувањето на основните човекови права сеуште е на степен на декларативни заложби;
определба за начелото „работа за сите под еднакви услови” со цел давање еднакви можности на сите за вклучување во производствено услужниот процес.
Притоа ДОМ се залага за создавање еднакви услови за сите во образовниот процес, како основен предуслов за сооздавање на квалитетни стручни кадри;
заложба за создавање систем на заштита на граѓаните против социјални ризици
и еднаков пристап до социјалните и здравствените услуги;
приспособување на работното време како на потребите на економските субјекти така и на потребите на граѓаните, со цел граѓаните да можат да обезбедуваат средства за егзистенција,
но и да ги задоволат потребите,
да имаат доволно време за своето семејство,
како и за потребите за култура, забава, рекреација;
зачувување и промовирање на улогата на семејството како основна клетка на нашата држава,
неговата важност во психосоцијалниот развој на секој негов член и
основа за успешно подигање на младите генерации;
Пристојно живеење во третото доба.
Еднакви можности за себереализација и по завршувањето на работниот век, да го креираат својот живот и со своето искуство и знаење, да учествуваат во активности корисни за заедницата;
заложба за воведување стандарди за заштита при работа на сите вработени која ќе има за цел превентива од настанување на инвалидност,
продолжување на работниот век и
користење на работниот потенцијал и искуството на вработените;
креирање политика за пренамена на средствата кои се даваат како социјална помош, а кои се недоволни за обезбедување на егзистенцијалниот минимум за живот на корисниците, од една страна, а од друга страна не се решава основниот проблем на работоспособните корисници на социјална помош, а тоа е нивното вработување;
активно учество во борбата против семејното насилство со цел да се прекине меѓугенерацискиот пренос на семејното насилство, што е основен предуслов за подигање на идни здрави генерации кои ќе градат здрави, ненасилни односи помеѓу членовите на семејството, а со тоа и со сите останати членови на заедницата.
Мерки  и  активности
Својата заложба за остварување на систем на современа социјална заштита ДОМ ќе ја оствари преку:
промовирање, ратификување и примена на меѓународни правни прописи за регулирање на прашања од областа на заштита на човековите права,
недискриминацијата по било која основа,
работни односи и
социјална заштита;
константно следење на имплементација на постојната домашна законска регулатива од областа на заштитата на човековите права, работните односи и социјалната заштита, покренување иницијативи за нејзина измена и дополнување со цел обезбедување квалитетна социјална заштита и сигурност на граѓаните, пред сi Законот за работни односи, Законот за вработување, Законот за социјално и пензиско осигурување, Законот за еднакви можности, Законот за социјална заштита, Законот за семејство, Законот за заштита на децата, и др.;
имплементација на веќе донесените национални стратегии од областа на социјалната заштита преку нивна активна примена на локално ниво во микро заедници;
адекватна алокација и распределба на финансиски средства потребни за современа социјална заштита на национално и локално ниво;
заложба за системско поврзување на иституциите на системот со општините и граѓанските здруженија преку координативни тела кои ќе работат во делот на планирање и иницирање микро-проекти за социјални услуги и инфраструктура на локално ниво, со цел да се обезбедат современи социјални сервиси кои ќе ги задоволат потребите на граѓаните;
постојано унапредување на капацитетот на службите за социјална работа со цел да се создаде професионално екипиран, експертски и мобилен сервис на граѓаните;
заложба за воведување на стандарди и нормативи во работењето на субјекти кои се вклучени во пружање на социјални услуги;
подобрување на заемните врски меѓу политиките за социјална исклученост и вработување;
гаранција за соодветни примања и извори за достоинствен живот;
изготвување програми за вработување на работоспособните корисници на социјална помош преку нивна преквалификација, доквалификација, отворање мини погони на територијата на целата држава;
активно залагање за изготвување програми за вработување на граѓаните, особено изготвување и реализирање на програми за вработување на маргинализираните групи: лицата со посебни потреби, самохраните мајки, жртвите на семејното насилство, бездомните лица, лицата зависници од наркотични средства и други психотропни супстанции , осудениците кои завршиле со издржување на казна затвор;
вклучување на економските субјекти во заедницата во давањето свој придонес како општествено одговорни чинители во подобрување на стандардот на маргинализираните групи граѓани (лицата со посебни пореби, старите и изнемоштени лица, пензионерите, децата на улица, самохраните родители, жртвите на семејното насилство, бездомниците итн.);
поддршка на синдикалното здружување како форма на дејствување на вработените за обезбедување на повисок стандард на живеење;
активно справување со сиромаштијата со намалување на општата стапка и длабочината на сиромаштијата и изедначување на регионалните разлики со посебен акцент на руралните средини;
иницијатива за отворање одделенија за социјална заштита на локално ниво;
иницијатива за создавање социјални карти на рурални и урбани општини;
иницијатива за создавање база на податоци на граѓански здруженија на локално ниво кои даваат социјални услуги на граѓаните;
отворање информативни центри за социјални услуги на граѓаните кои се нудат на државно и на локално ниво;
одржување трибини и работилници со граѓаните на локално ниво, со цел запознавање со концептот “ социјална правда, сигурност, еднакви можности”;
отворање семејни советувалишта на локално ниво во кои ќе работат стручни лица со деца, родители, стари лица, останати членови на семејството;
отворање регионални центри за времено згрижување на децата жртви на семејното насилство;
отворање регионални центри за времено згрижување на“децата од улица”;
залагање за прогласување и традиционално одбележување на ден на “моето семејство - моја иднина”;
промовирање и развивање програми за меѓугенерациската солидарност преку различни активности и залагање за прогласување и традиционално одбележувње на“ден на меѓугенерациска солидарност”;
програми за вклучување на лицата од трето доба во активности корисни за заедницата;
помладите лица со попреченост да добиваат квалитетно примарно, секундарно и терцијарно образование во инклузивни училишта, со обучени наставници и специјално изработени образовни материјали;
возрасните лица со попреченост, да се интегрираат во заедницата преку соодветни активности, од кои ќе имаат чувство дека се дел од неа;
заложба јавната инфраструктура, јавните згради, санитарните капацитети, јавниот простор, јавниот транспорт да бидат пристапни за сите лица со различни видови попреченост;
поттикнување на креативниот потенцијал кај младата популација (охрабрување на нивното критичко мислење, креативност и интелегенција) и
залагање за отворање младински креативни центри на локално ниво, со цел младите да се здобиваат со самодоверба и сознанија кои ќе одговараат на нивните потреби и потребите на заедницата;
воведување даночни олеснувања за фирми како мотивација за вработување на лица од тн. маргинализирани групи;
одржување трибини со владини институции и агенции, бизнис секторот со цел да се изнајдат начини за вработување на лица припадници на маргинализирани групи;
изработка и спроведување на програми за системски едукации на образовно-воспитниот кадар во детските градинки и училиштата на локално ниво за превенција и препознавање на психо социјалните проблеми кај децата и семејствата;
изработка и спроведување на програми за организирање едукативни работилиници за децата од предучилишна и училишна возраст за превенција и препознавање на штетните влијанија од алкохолот, пушењето, дрогата, проституцијата, семејното насилство, трговијата со деца;
изработка и спроведување на програма за солидарност меѓу генерациите;
заложба за изработка и спроведување програми за подигнување на јавната свест за проблемите од социјална заштита и
промовирање на концептот за квалитетно живеење;
промовирање и развивање програми за разбивање социјални предрасуди, игнорирање и дискриминација;
изработка и спроведување програми за одржување на хуманитарни акции за подобрување на квалитетот на живеење на маргинализираните групи;
За успешна реализација на мерките и активностите предвидени во социјалната програма комисијата за социјална политика ќе формира три работни групи и тоа:
за човекови права,
за  работни односи,
за  социјална  заштита.
Работните групи ќе утврдат приоритети и временска рамка со динамика за нивно реализирање.
Преку залагање за имплементација на програмата за социјална политика ДОМ континуирано прави чекори кон остварување на стратешката определба за изградба на општество на социјална правда, сигурност и благосостојба на граѓаните преку едноставна формула: целосна партиципација на сите - во корист на секого.
5.  ЗДРАВСТВО
ДОМ се залага за здравствен систем во кој ќе се обезбеди квалитетна здравствена заштита за сите граѓани и
во кој ќе се воспостави и ќе функционира избалансираност помеѓу јавниот u приватниот сектор.
Состојби
Еден дел од приоритетите кои ДОМ ги имаше во изминативе четири години, а се однесуваа на здравствениот сектор се остварија, како што е задолжителната здравствена заштита на сите граѓани,
задолжителна превенција на професионалните и малигните заболувања,
воведување на задолжителни годишни систематски здравствени прегледи,
олеснувања и привилегии за здравствените работници кои работат во рурални средини,
законска регулатива за дополнителна здравствена дејност,
едукација на здравствени менаџери и друго.
Иако во здравството беа преземени мерки за подобрување на функционирањето на здравствениот систем, сегашната состојба е обременета со бројни проблеми присутни во сите негови сегменти.
Видливо е перманентното влошување на финансиското работење на голем број на јавни здравствени установи и
сi потешките услови за работење во примарниот здравствен сектор.
ДОМ ќе лобира за надминување на ваквите состојби во здравството со забрзана имплементација на конкретните решенија кои ги нудиме.
Програмски  приоритети
Во областа на здравството ДОМ предлага подготовка на Национална програма за здравство која би ги опфатила сите аспекти на здравствениот систем, што ќе овозможи не само подобрување на здравјето на граѓаните туку и физичка, психичка, материјална и социјална благосостојба на граѓаните, со посебен акцент на повеќе приоритети:
Подобрување на инфраструктурата во здравствениот сектор, со што долгорочно би се подобрила ефикасноста во работата на здравствените организации и
би се подобрила услугата за пациентите.
Реновирање на здравствените објекти и нивно современо опремување за граѓаните навистина да се почувствуваат здравствено згрижени.
Продукција на квалитетен кадар соодветно на потребите на државата.
Давање можност на младите здравствени кадри за повисок степен на професионална едукација.
Позитивна селекција на медицинскиот кадар во јавните здравствени установи одговорна кадровска политика во однос на вработувањата во здравствениот сектор, со што би се задржало високото ниво на професионално работење и едуцирање на нови кадри во високообразовните институции од здравствениот сектор во државата.
Особено внимание на кадровската политика и департизацијата во здравствениот сектор.
Финансиска поддршка за континуирана едукација на здравствениот кадар.
Овозможување на здравствените работници преку добивање финансиска поддршка да го продолжат своето професионално усовршување.
Континуирана здравствена едукација на населението.
За таа цел предлагаме формирање на центар за таа намена.
Центарот за континуирана едукација на населението би имал широка соработка како со владиниот така и со невладиниот сектор, така што би бил постојан иницијатор за нови проекти од таа област,
би ги интегрирал работењата на образовниот и на здравствениот сектор преку најдиректна комуникција со граѓаните.
Унапредување на здравствената екологија, како на академско така и на практично ниво, преку формирање катедра за таа намена и практична примена на решенијата која таа ќе ги генерира.
Се залагаме за формирање сектор за здравствена екологија.
Во Националната програма да се имплементираат начелата на здравствената екологија која е значајна за унапредување на здравјето, а со тоа и на квалитетот на живеењето.
Поддршка на проектот за интегриран информатички систем.
Со тоа значително ќе се зголеми ефикасноста на здравствениот систем - преку намалувањето на административната работа на лекарите тие ќе може повеќе време да им посветат на пациентите.
Со воведување на електронската картичка и интегрираниот информатички систем во здравството ќе се овозможи поефикасно епидемиолошко скенирање на популацијата, а со тоа и подобро насочување и планирање на краткорочните и долгорочните здравствени политики.
Подобрување на финансиската поддршка на примарниот здравствен сектор (преку зголемување на капитацијата), со што значително би се подобрила превенцијата и генерално здравствената состојба на пошироката популација, преку што би се намалиле огромните финансиски трошоци кои ги генерира преоптовареноста на секундарниот и терциерниот здравствен сектор.
Подобрување на финансиската состојба на здравствените работници
(зголемување на цените на услуги на ФЗО).
Демонополизација на Фондот за здравствено осигурување и
воведување дополнителни категории на здравствено осигурување.
Дефинирање на загарантиран основен пакет услуги за секој осигуреник,
дефинирање на дополнителни здравствени услуги кои би се обезбедувале преку дополнително здравствено осигурување во алтернативни (приватни) фондови за здравствено осигурување.
Управување со медицински отпад и отпад опасен по здравјето на луѓето и во општини надвор од Скопје, што подразбира финансиска поддршка на државата за комуналните претпијатија за осовременување на капацитетите со можност за менаџмент на медицински отпад.
Со тоа би се намалила можноста за ширење на заразни заболувања и
би покажале еколошка свест за околината во која живееме.
Продолжување со проектот за поефикасна превенција, дијагностика и третман на малигните заболувања (проширување на проектите со ставање акцент на најчестите малигни заболувања, кампања за скрининг на ризичните групи на граѓани и нивно информирање).
Редовна снабденост на аптеките со лекови и медицински материјали.
Подобрување на условите за студирање и специјализирање во здравствените образовни институции.
Задолжителна здравствена заштита без партиципација,
како и лекови и медицински помагала без партиципација за децата до 18 години, лицата со посебни потреби, бремените жени, родилките и лицата со малигни заболувања.
Намалување на трошоците за организација на болничкото лекување преку ставање акцент на превентивата (според ЕУ стандарди);
склучување нов вид договори помаѓу Фондот и давателите на здравствени услуги (јавни и приватни), преку кои ќе се дефинира цената на услугите, ќе се обезбеди мотив за работа и ќе се стави крај на паушалното плаќање.
Стимулирање на инвестициите во здравството преку ослободување од даночните обврски.
Воведување систем за заштита/ фонд за осиrурување на медицинскиот персонал ( сиrурност при судски тужби против здравствените работници).
6.  ЖЕНИТЕ КАКО АКТИВНИ ЧИНИТЕЛИ ВО ОПШТЕСТВОТО
Ние веруваме во еманципирани и економски независни жени како активни чинители во изградбата на демократска и економски просперитетна држава.
Состојби
Политиката не постои надвор од заедницата и заедничкиот живот поради тоа што слободниот човек е слободен само во заедница.
Уште Аристотел рекол дека оној кој може да живее надвор од заедницата е или ѕвер или бог, односно неговата мисла дека човекот е политичко суштество се потврдува низ времето.
Поимот„заедница” означува  состојба  во  која  сме  меѓусебно  силно  поврзани  и  упатени  едни  на  други.
Затоа  еднаквоста  на  сите  граѓани  во  слободите  и  правата, без  оглед  на  полот, расата, бојата  на  кожата, националното  и  социјалното  потекло, политичкото  и  верско  убедување, имотната  и  општествената  положба, е  поставена  како  темелна  вредност  загарантирана  со  Уставот  на  Република  Македонија.
Како политичка партија на зелената опција меѓу приоритетите на ДОМ се социјалната правда,
еднаквите можности за сите и
почитувањето на различностите.
Токму во рамките на овие програмски приоритети веднаш по Основачкото собрание на ДОМ во 2006 година е формиран и функционира Форумот на жените на ДОМ.
Форумот активно работи на своето структурирање и остварување на програмските цели на партијата.
Во изминатиот период дадовме активна поддршка на Комисијата за еднакви можности на жените и мажите на Собранието на РМ и исто така остваривме низа активности за реализација на нашата програма:
Кампања  против  насилството  врз  жените,
Трибини  од  областа  на  здравстевната  заштита,
проблемот  на  самохраниот  родител,
проблемот  на  семејното  насилство,
живот  со  хендикепирано  лице,
здрава  храна,
жената – носител  на  културното  наследство,
Одржавме  повеќе  средби  -во  Битола, Охрид, Крива  Паланка, Штип, Прилеп,  Куманово,
Иницијатива  за  измена  на  Законот  за  работни  односи  и  воведување  на  забраната  на  психичко  вознемирување  на  работно  место (мобинг).
Програмски  приоритети
Нашите приоритети се:
Учество  на  жената  во  политиката,
Развој  и  поддршка  на  женското  претприемништво ,
Здравствена  заштита  на  жената ,
Социјална  заштита  на  жената ,
Образование  на  жената ,
Борба  против  девијатно  однесување  на  младите.
Форумот на жени на ДОМ работи на развивање активна политика на еднакви можности на сите,
политика на родово освестување и еманципирање,
односно стратегија за подобрување на положбата на жената во општеството.
Ние веруваме во еманципирани и економски независни жени како активни чинители во изградбата на демократска и економски просперитетна држава.
Оттука, Форумот на жени на ДОМ се залага за:
остварување  на  уставно  загарантираните  права  и  слободи,
иницирање  на  прашањата  за  општествената, економската  и  социјалната  положба  на  жената,
следење  на  меѓународни  конвенции  и  декларации  за  заштита  на  жената  и  нејзините  права,
обезбедување  на  соодветната  застапеност  на  жената  во  сите  сфери  на  јавниот  и  политичкиот  живот  во  Република  Македонија,
иницијативи  за  промена  на  законската  регулатива,
афирмирање  на  мерки  за  подобрување  на  положбата  на  жената  во  пазарното  стопанство,
прашањата  од  професионалната, социјалната  и  здравствената  заштита на  жената.
Мерки и активности
1.  Женското претприемништво и жената на пазарот на трудот
Економски  еманципирани  и  независни  жени  се  предуслов  за  општествена  афирмација  на  жената.
Жената-претприемач  се  повеќе  станува  битен  елемент  на  малото  стопанство  во светот, и
затоа  е  битно  да  се  креира  адекватна  политика  за  поддршка  на  жените  претприемачи.
Во  изминативе  децении  на  меѓународен  план  се  организираат  повеќе  конференции  за  поголемо  и  порамноправно  учество  на  жената  во  економскиот  и  во  јавниот  живот.
Со  реорганизацијата  на  општествениот  систем  и  стопанството  бројот  на  невработените  во Република  Македонија  се  зголемуваше, вклучувајќи  ги  и  жените  кои  негативните  последици ги  чувствуваа  посилно  поради  разликите  во  образованието, степенот  на  квалификациитепоради  работните  места  на  кои  беа  поставувани, како  и  различните  облици  на дискриминација  на  кои  беа  подложени.
Ова  доведе  до  понизок  материјален  и  општествен статус  на  жената.
Без  активна  политика  за  дообразување  и  самовработување, жените  впериодот  на  транзицијата  полесно  стануваа  жртви  на  насилството, трговијата  со  луѓе  проституцијата.
Проблемот во развојот на женското претприемништво се поврзува и со биолошката функција на жената и врската со семејството ,
како и со стереотипите и истакнувањето на традиционалниот начин на живот.
За среќа, прашањето на женското претприемништво добива се повеќе публицитет и
се работи на создавање услови за еднакви можности и услови за работа на мажите и жените.
Во  таа  смисла  Форумот  на  жени  на  ДОМ  ги  предлага  овие  мерки :
Посебна  поддршка  и  поволни  услови  за  жените  при  основање  на  сопствен  бизнис -зелен  бизнис , особено  во  овие  гранки:
- Традиционална  обработка  на  храна,
- Алтернативен  туризам,
- Рурален  развој,
- Алтернативни  извори  на  енергија,
- Управување  со  отпад,
•  Измени  во  законската  регулатива  за  забрана  на  работа  на  црно;
• Воведување  законска  обврска  за  почитување  на  родова  квота  и
отстранување  на  различни  облици  на  дискриминација  при  барањето  работа.
2. Здравствена  заштита  на  жената
Правото на живот е основното човеково право загарантирано со највиските акти на државата.
Само здрав човек може да придонесува и да дејствува во правец на напредок на општеството,
да биде продуктивен,
да создава здраво семејство и
да одгледува потомци.
Сепак болеста и нарушувањато на здравејето е неминовно и тоа е дел од животот.
Од активната политика на државата за систем и организација на здравстевната заштита зависи здравјето на населението во целина,
а државата со тоа покажува подготвеност да се грижи за здравстеваната заштита на своите граѓани.
ДОМ се залага за здравстевен систем кој ќе биде основа за квалитетна здравстевана заштита за сите граѓани.
Форумот на жени на ДОМ особено значење им дава на овие мерки:
редовни систематски прегледи како превентивни мерки,
помош  на  жените  и  нивните  семејства  кои  боледуваат  од  малигни  заболувања.
Ракот  на  дојката  и  ракот  на  грлото  на  матката  се  главните  причинители  за  смрт  на  жените  во  Македонија .
Третманот  на  ракот  на  дојката, како  и  на  другите  видови  рак  подразбира затворен  систем  на  превенција  и  третман  на  лекување  и  затоа  сите  треба  да  се  вклучиме  во  борбата  против  ракот  во  помош  на  јавното  здравство  и  НВО  секторот.
Превентивните  прегледи  се  многу  важни  и
за  поздрав  се  сите  досегашни  акции  за  подигање  на  свеста  за  превенцијата  на  овие  заболувања.
Она  што  е  најбитно  е  навремената  дијагноза  и  благовременото  лекување , а  за  тоа  е  потребна  што  подобра  едукација  на жената  за  оваа  болест, иако  за  жал  се  уште  постојат  предрасуди  и неинформираност.
Медицината  напредува  и  секојдневно  ни  се  нудат  нови  можности  за  дијагностицирање  на  ракот  на  дојката  и  за  негово  лекување, но  поради  неупатеноста  на  жените  за  генетските  ризици, за  здравиот  начин  на  живот  и  за  самопрегледи  сепак  бројката  на  заболени  од  карцином  на  дојката  се  зголемува.
3. Социјална  заштита  на  жената
Социјалната заштита подразбира систем на економски, политички, образовни, правни и други мерки и активности кои имаат за цел превенција на причините кои доведуваат до индивидулани социјални случаи,
односно групни социјални проблеми и потешкотии кои оневозможуваат успешно социјално функционирање.
Социјалната заштита подразбира организиран систем на различен вид услуги од државата и другите чинители на општествениот живот за меѓусебна поддршка и помош на различни категории граѓани.
ДОМ доследно и енергично се залага за граѓанска еднаквост на секој поединец и општестевна група.
Форумот на жени на ДОМ се залага за:
политика на еднакви можности за сите да ги остваруваат загарантираните права,
учество на сите во развојот на општеството и
подобрување на квалитетот на животот
Форумот на жени на ДОМ ги предлага овие мерки
активна поплулациона политика преку мерки за помош на жената да биде и мајка и работник:
о воведување двосменско работење на градинките,
о скратено работно време за мајки на деца до 3 годишна возраст;
афирмирање на улогата на Обвинителството во проблематиката на алиментацијата и нејзиното плаќање;
реформи за ефектуирање на центрите за социјалана работа:
о развој на посебни програми за спречување на семејното насилство и злоупотреба на децата;
поголема грижа за лицата со пречки во развојот и за нивните семејства.
4. Жената  во  политиката  и  заштита  на  правата  на  жената
Борбата против дискриминацијата и потикнување на еднаквите можности со кои се венесе родовата квота во изборниот законик дадоа резултати во присуството на жените во органите на одлучување и
придонесоа за будење на желбата на жената да се вклучи во политиката.
Денес тие се повеќе се ангажираат во политиката,
но сепак ни недостасуваат иницијативи за јакнење на улогата и погледот на жената во политичкиот живот.
Жената има знаење и вредности кои треба да ги изнесе на јавната сцена за да го даде својот придонес и да го вложи својот потенцијал во градење на подобра иднина.
Затоа, Форумот на жени на ДОМ се залага за:
Измена на изборниот законик
-по Локалните избори 2009 година согледавме дека ниту една жена не е избрана за градоначалник во Република Македонија , што за жал значи дека свеста во партиите во Македонија не е сеуште развиена толку за самите лидери да се залагаат за тоа на листите да бидат кандидираани жени за позицијата градоначалник.
Токму затоа Форумот на жени на ДОМ поднесе иницијатива за измена на Изборниот закон со која предлагаме родова квота за листите за градоначалници, што значи секој трет предложен кандидат од еден предлагач на листа да биде кандидат од помалку застапениот пол (во нашиот случај жени).
Едукација за локални лидери – како жената да стане современ лидер (да стекне самодоверба, да биде вешта во комуникацијата, говорот и артикулирањето на своите потреби и барања, да знае да се избори во услови на конфликти и подложеност на критика, да мотивира, да ризикува и да биде визионер).
ПРОЕКТИ
Кампања -Биди  храбра, не  дозволувај  да  бидеш  поинаква
ДОМ започнува кампања за бесплатна реконструктивна хирургија на дојка и
психосоцијална поддршка  на жените оперирани од рак на дојката.
Цели  на  кампањата  се:
-акција  за  формирање  групи  на  општинско  ниво  за  психосоцијална  поддршка  на  жените  заболени  од  рак  на  дојка  и  нивните  семејства  и
-проширување  на  основниот  пакет  здравствени  услуги  на  товар  на  Фондот  за  здравствено  осигурување  на  РМ  со  право  на  реконструктивна  хирургија  на  жени  оперирани  од  рак  на  дојка.
Иницијатива за  измена  на  Изборниот  закон
Иницијатива  за  измена  на  Изборниот  закон  со  која  предлагаме  родова  квота  за  листите  за  градоначалници, што  значи  секој  трет  предложен  кандидат  од  еден  предлагач  на  листа  да  биде  кандидат  од  помалку  застапениот  пол (во  нашиот  случај  жени).
7.  МЛАДИНСКА ПОЛИТИКА
Зелени, а зрели!
Состојби
Младите на ДОМ силно застануваат зад развојот, промената и спроведувањето на политиките на зелената опција.
Младите ја гледаат Македонија како рамноправна и полноправна членка на Европската Унија и
веќе утре како активен учесник во процесот на европското здружување на младите во сите полиња,
земја со развиена демократија,
одржлива економија
и култура.
Младите луѓе со својот потенцијал ќе бидат клучниот чинител на полноправното членство на Македонија во Унијата.
Затоа ДОМ со својата младинска политика активно и посветено ќе дејствува во таа насока.
Индустрискиот развој во изминатиот век тешко го повреди нашето живеалиште планетата Земја.
Светот и Македонија во него веќе се справуваат со проблеми како што се: климатските промени, нарушената социо-економска состојба на населението, недостигот на храна и енергија, исчезнувањето и претопувањето на народите, јазиците, културите и традициите.
На сето ова треба да му се стави крај.
На Република Македонија повеќе од кога и да е, потребен и е одржлив развој, кој ќе понуди поинаков начин на дејствување и размислување од досега постоечкиот,
кој во себе ќе ги вклучи почитувањето на човековите права,
надградба, заштита и одговорност за животната средина,
демократијата, различностите, ненасилството.
Време е на Македонија да и понудиме нова интегрирана опција.
ПРИОРИТЕТИ  ВО ДEЈCTBУBAЊETO НА  МОДОМ
ДОМ ќе се залага за следниве политики кои се однесуваат на младите:
Намалување на невработеноста меѓу младите,
подобрување на нивниот социјален статус и
спречување одлив на млади стручни луѓе во странство (среднорочно);
Поголема застапеност на младите во политиката, особено во областите каде тие се засегнати и нивна директна вклученост во донесувањето одлуки (долгорочно)
Подигање на квалитетот на образованието и на студентскиот стандард (среднорочно);
Борба против девијантните и криминогените појави меѓу младите ( краткорочно);
Зголемување на довербата меѓу етничките заедници и
вклучување на маргинализираните групи во современите текови на живот и општеството(долгорочно);
Отворени граници, зголемена мобилност и слободен проток на луѓе,
средства и идеи за унапредување на квалитетот на живот и себе надградба (краткорочно);
Негување на културата како универзален мост за разбирање и зближување на младите во земјата и надвор од неа, но и како код за наша идентификација во светот.
Обезбедување на поволни услови за младите и младите брачни парови за стекнување на сопствен дом.
Обезбедување на можности за повеќе слободно време и слободни активности за физички, умствен И психички развој на младата популација
ДРУГИ ВАЖНИ ПPAШAЊА
ДОМ ќе се залага за достапно информатичко општество со донесување регулатива која ќе овозможи масовност на електронската комуникација, со овозмоување полесен пристап до интернет услугите и компјутерскиот хардвер.
Директен корисник на ова се токму младите кои се отворени за користење на новите технологии
Во областа на животната средина акцентот ќе биде на подигање на еколошката свест кај младиот човек,
мониторингот врз загадувачите,
како и врз изградба на пречистителни станици и регионални депонии,
селектирање и рециклирање на цврст отпад и
деметрополизација со рамномерен развој на сите опшини.
Спорт достапен за сите млади, особено во основните и средните училишта,
поголема поддршка на спортистите со стимулирање на спонзорирањето на спортистите со даночни олеснувања на спонзорите.
ОБЛАСТИ НА ДEЈCTBУBAЊE И МЕРКИ
Искоренувањето на сиромаштијата и економската благосостојба на граѓаните е основниот приоритет на нашето дејствување.
Младите на МОДОМ ја изразуваат својата заложба за активирање на сите институционални, умствени и физички капацитети за надминување на тешката економска состојба во која се наоѓа државата.
Отварањето на нови работни места, особено т. н. зелени работни места, го гледаме возможно преку зголеменото ниво на инвестиции, самовработување, заштита од нелојална конкуренција, подобар пристап до информациите поврзани со оваа проблематика.
Подигањето на квалитетот на образованието и реформите на сите нивоа е неопходно за подигањето на квалитетот, способноста и конкурентноста на младите луѓе со своите врсници од Европа и светот.
Воведувањето на информатичко-комуникациската технологија во образованието,
интерактивноста на воспитно-образовниот процес,
целосната опфатеност на населението во образовниот процес независно дали е од формален или неформален карактер и
интегрирањето во европскиот образовен пристап,
развојот на спортот и физичката култура се поставуваат како наш императив.
Проституцијата, наркоманијата и останатите девијантни појави се зло кое секојдневно регрутира нови поданици и создава неспособни млади луѓе кои не знаат да се борат за своите права.
Ние против овие појави ќе се бориме со спортот и со масовни кампањи во соработка со релевантни европски организации, а преку стимулација на инвеститори во осовременувањето на училишните сали и инвестирање во нови спортски објекти и места за активна, мобилна и образована младина, подготвена да се справи со пороците, зависностите и предизвиците со кои се соочува младиот човек.
Преку работа на проекти кои не засегаат сите нас, без разлика од кој етникум сме и формирање на мешани работни групи кои ќе ги прибираат европски искуства и ќе ги користат нивните фондови ќе изградиме дух на заедништво и лојалност кон Република Македонија како заедничка земја.
Приближувањето кон ЕУ е невозможно ако немаме јасна претстава што не очекува таму.
Ќе ги организираме сите партиски, владини и невладини младински организации, преку интернетот и разните европски организации успешно да ја создадеме сликата за македонскиот млад човек, толерантен и едуциран.
Кога ќе ја стекнеме поддршката меѓу европската младина, во нивната база, тогаш ќе биде полесно и со нивните политичари.
Впрочем стекнувањето на пријателство и започнувањето на соработка ги урива бариерите со кои се соочува младиот човек со своите врсници од Европа и светот.
Не попусто пред повеќе од еден век нашиот најистакнат револуционер Гоце Делчев има кажано Јас го разбирам светот како поле за културен натпревар меѓу народите;
затоа пред Европа и светот да се претставиме како желни за културен, економски, спортски натпревар и соработка.
Македонскиот образовен систем и ЕУ
да се формира координативно тело во рамките на Министерството за образование и наука чија задача би била да се изготви стратегија за приближување на сите нивоа од образовниот систем (основно, средно и високо) кон стандардите на ЕУ;
да се креира програма за обука на академскиот кадар на универзитетите со цел поголемо искористување на можностите што ги нуди ЕУ (разменски програми, грантови, стипендии);
акцентирање на внатрешната и надворешната евалуација на универзитетите/ факултетите и
изработка на долгорочни стратешки планови.
Вработување на младите
прецизно регулирање на волонтерското работење и времено вработување на младите и
вклучување на тоа работно време во работниот стаж
вреднување на практичната настава на факултетите (за време на студиите) и пресметување на праксата како работно искуство / стаж
овозможување на социјално најзагрозените студенти и ученици со посебни програми, преку скратено работно време да можат да обезбедат средства за нивна егзистенција при образованието.
Студентски стандард
да се донесе закон за студентско организирање во повеќе студентски организации
реформа на системот на студентските домови и нивно управување со воведување пазарни стандарди;
да се воведат бенефиции за студентите според стандардите на земјите на ЕУ
Мегуетничко прифаќање и соработка
Соработка и поврзување со светот,
пријателство со соседите и зајакнување на врските на разни начини, меѓу другото и преку грижата за македонското малцинство во дијаспората;
побрзо интегрирање во ЕУ
и НАТО;
водење активна надворешна политика со која Македонија ќе стане рамноправен соговорник и партнер во соседството, регионот и во меѓународната задница;
безбедност и одбрана со нормативни акти усогласени со Уставот на Република Македонија
Борба против девијантните и криминогени појави меѓy младите
Наша заложба е против болестите на зависност, проституцијата и малолетничката деликвенција како девијантни појави да се бориме со спортот и масовните кампањи во соработка со европските невладини организации, а преку стимулирање на инвестициите во модернизацијата на училишните сали и инвестирање во нови спортски комплекси;
Негување на културата како универзален мост за разбирање и за зближување на младите во земјата и надвор од неа,
но и како код за наша идентификација во светот;
културните настани и промоција со цел социјализација, забава и дружење на младата популација.
Спортот  како  најголем  амбасадор  и  афирматор  на  државата
Зајакнување на улогата на образовните институции во поттикнување и развој на спортскиот дух кај најмладите преку акцентирање на спортските активности како елементарен дел од воспитнообразовниот процес;
Омасовување на спортските активности во основните и средните училишта, што подразбира зголемување на времето посветено на спортот, формирање на спортски тимови и организирање на мегу-училишни спортски манифестации со натпреварувачки или рекреативен карактер;
Истакнување на талентираните поединци од училиштата и нивно професионално вклучување во соодветни спортски дисциплини;
Создавање на модерна спортска инфраструктура преку инвестиции во нови спортски објекти, модернизација на постоечките (училишни сали, спортски сали, игралишта и терени), ревитализација на спортскорекреативните центри ;
Логистичка и финансиска поддршка за спортистите преку Агенцијата за млади и спорт;
Поддршка на спортистите преку стимулација на нивно спонзорирање со даночни олеснувања за спонзорите;
Создавање фонд за стипендии за најдобрите спортисти;
Промовирање на спортската култура како здрав начин на живот кој поттикнува на дружење, создава чувство на солидарност и гради комплетни личности со здрав пристап на животните проблеми;
Реализација на проекти и хепенинзи од областа на спортот за сите млади без оглед на потеклото , социјалниот статус, националната или верска припадност.
Човекови права
Македонија  е  мала  земја  по  површина  и  со  ограничени  човечки  ресурси.
Нам  секоја  индивидуа  ни  е  вредна  и  не  можеме  да  си  дозволиме  да  се  откажеме  од  некого, бидејќи  тоа  значи  дека  сме  се  откажале  од  неговиот  придонес, знаење  и  вештини  во  развојот  на  нашата  земја.
Затоа треба:
да  го  стимулираме  развојот  на  секоја  индивидуа,
да  се  овозможи  право  на  социјална  и  здравствена  заштита  на  секое  лице,
да  се  почитува  сопствената  волја  и  начин  на  живот,
да се стимулира институционална поддршка на маргинализираните лица
Животна средина
Во Република Македонија е загрижувачка состојбата со животната средина.
Нашите градови се затрупани со купишта смет.
Сообраќајниот метеж го нарушува нормалното живеење.
Водните ресурси ни се незаштитени и загадени.
Почвата која не храни изобилува со супстанци опасни по здравјето на луѓето.
Нашите шуми горат.
Тоа не е сликата која сакаме да ја гледаме во нашата Македонија.
Ние сакаме Македонија која ќе воодушевува со својата убавина и
која ќе не храни нас и нашите сограѓани од планетата Земја.
Затоа:
ќе продолжиме со активности и спроведување политики за промена на свеста на населението,
ќе иницираме проекти кои се во насока на заштитата, зачувувањето и надградбата на животната средина,
ќе иницираме законски и подзаконски акти кои се во функција на заштита на животната средина и
здравјето на населението
ќе ја поддржуваме секоја институционална, вонинституционална или индивидуална идеја која ке нуди решенија и надминување на еколошките проблеми.
Демократија
Реализирањето  на  демократијата, во  нејзиното  основно  значење  -владеење  на  народот  -е еден  од  постулатите  на  кои  се  темели  политичкото  дејствување  на  ДОМ, а  со  тоа  и  на  младинската  организација.
Учесници  во  демократските  процеси  се  и  треба  да  бидат  сите  граѓани  на  Република  Македонија.
Демократијата  не  е  само  денот  на  изборите, туку  и  граѓанската  вклученост  во  донесувањето  на  одлуки  од  државен  и  локален  интерес  и  транспарентниот  проток  на  информации  на  сите  нивоа.
Подобрувањето  на  демократијата  сама  по  себе  ни  ги  отвора  патиштата  за  наша  поширока  соработка  и  приближување  кон  ЕУ  и
ни  овозможува  македонското  општество  да  биде  третирано  како  сериозен  партнер .
Затоа:
ќе настојуваме сите граѓани да имаат право да го изразат своето мислење и да им се овозможи дирекно учество во донесувањето одлуки,
неопходна е одговорност и отчетност на сите политички чинители,
поддршка на политичкото здружување врз демократски принципи,
поголема вклученост на младите во демократските процеси.
Различности
Територијата на Република Македонија од памтивек претставувала крстосница каде се спојувале природните, народносните, културните и цивилизациските вредности.
Сето тоа довело Македонија да стане пребогата и од неа да се шират цивилизациски и културни придобивки кои светот широкоградо ги прифатил.
Почитувањето и признавањето на различностите не му е туѓо на овој простор, туку тоа е вградено длабоко во нас.
Сепак, политичките и економските случувања, како и напливот на туѓи култури и политички влијанија, доведоа тоа богатство од различности да ни се раслојува и дезинтегрира.
Ние тоа не можеме да го прифатиме и цврсто застануваме:
во одбрана и унапредување на културните, јазичните, етничките, сексуалните, религиозните и духовните различности и тоа право одлучно ќе го браниме,
остро ќе застанеме против дискриминацијата и социјалната исклученост,
ќе промовираме изградба на почит, позитивен и одговорен пристап во градењето на социјална, духовна и мултикултурна благосостојба, за што ќе бидат користени институциите на системот и образовновоспитниот процес.
Ненасилство
Соочени сме со бран на насилства во различни форми кои имаат негативни импликации врз луѓето, животната средина, културите и економиите.
МОДОМ се стреми кон создавање на култура на мир и меѓусебно разбирање.
Тоа ќе го постигнеме преку посебни акциони планови и проекти насочени кон промовирање на вредностите, ставовите и начинот на однесување во чија основа се наоѓа мирното решавање на конфликтите и нивната превенција.
Ќе го победиме насилството преку:
мотивирање на младите луѓе да преземат позитивна акција со цел да ги направиме нашите заедници побезбедни и поздрави,
пренасочување на насилното однесување во плодна и продуктивна енергија која ќе создава наместо да уништува и разделува,
промовирање на процес на помирување и соработка за постигнување на целите од заеднички интерес,
почитување на сите форми на живот.
Убедени сме дека нашите заеднички заложби и искрена верба во зелената идеологија ќе вродат со плод во најблиска иднина.
Плодот кој го нудиме треба да биде одгледан со знаење и заедничка работа .
Зеленото е зрело!
8. ЕКОНОМИЈА И ФИНАНСИСКИ СИСТЕМ
8.1. ЗЕЛЕНА ЕКОНОМИЈА
Зелената економија ја хармонизира мегузависноста на човековите потреби со природните pecypcu.
Зелената политика во центарот на својот интерес го поставува човекот и неговите потреби.
Зелената политика е прва политичка идеологија која за основа ја зема корелацијата човек-природа-човек, за разлика од другите политички идеологии чија основа е релацијата човек-човек.
Зелената политика е прва која тргнува од фактот дека постои меѓузависност на човекот, природата и општеството,
оттаму и констатацијата дека постојните резерви на природни ресурси се потрошливи и дека не можеме до бескрај да ги експлоатираме ако сакаме да ја зачуваме благосостојбата на нас самите, општеството и животната средина.
Затоа треба да се преземат мерки за трансформација на навиките,
начинот на живеење,
начинот на трошење и
начинот на производство.
Климатските промени и другите предизвици од животната средина, сериозно влијаат и го загрозуваат опстанокот и нормалните текови на животот на планетата Земја.
Тие се последица на неодржливите економски, еколошки и социјални процеси.
Потребата од ублажување и прилагодување на нив не исправува пред потребата од поинаков развој на економијата и воведување нови технологии и методи со цел да не се загрозат нормалните текови на животот на граѓаните и на општеството.
Токму тоа претставува можност за создавање нови бизниси и претпријатија.
Можност за развој на Зелена економија.
Република Македонија и нејзините граѓани за првпат како независен субјект можат да претставуваат релевантен фактор во изградбата на еден похуман, поодржлив и поздрав свет.
Имаат можност, одговорност и потреба која не смеат да ја пропуштат, активно да работат на подобрување на економските, социјалните и еколошките услови, во прв ред во своето место на живеење, во Македонија, Европа и светот.
Економската свест треба да ја поткрепиме со потребите на заедницата и природата.
Затоа и економијата која Република Македонија треба да ја гради треба да се води од мотото мисли глобално, дејствувај локално.
Зелената економија е нов модел на економски развој, кој нуди одржливост, за разлика од постоечкиот -долгорочно неодржлив -економски концепт на неразумно исцрпување на природните ресурси и неразумна потрошувачка на произведените добра.
Всушност зелената економија ја хармонизира меѓузависноста на човековите потреби со природните ресурси.
Дека е тоа така ќе покажеме низ следниов пример.
Човековата потреба од енергија (во домаќинствата, разните видови на индустрии, транспортот итн.), придонесе за релативно кус временски период да ги доведеме на работ на исцрпување фосилните енергенси ( нафтата, јагленот) и
да уништуваме илјадници хектари шуми.
Притоа никогаш не се запрашавме колкаво количество енергија ни е потребно за да можеме одржливо да се развиваме?
Напротив, продолживме дури и да се расфрламе со енергијата, притоа барајќи нови, дури и опасни начини на добивање енергија, како на пример нуклеарната, која и тоа како може да го загрози опстанокот не само на човештвото, туку и на целокупниот еко-систем наречен Земја.
Токму ваквото однесување не донесе до постојната енергетска криза, а притоа со начинот на користење предизвикавме климатски промени, кои ни се закануваат со целата своја жестина.
Една криза предизвикува друга, и тој домино ефект во моментов не доведе до најтешката економска, социјална и еколошка криза во изминатото столетие.
Затоа Зелената економија сугерира искористување на природните ресурси на одржлив начин, така што нема да ја загрозиме нашата и општествената благосостојба, животната средина, но и поколенијата по нас кои исто така треба да живеат од истите тие ресурси.
Во светски рамки, климатските промени станаа еден од најважните чинители за постепената трансформација на економските и финансиките текови на државите,
а компаниите започнаа да развиваат нови зелени производи и услуги.
Програмата за животна средина на Обединетите нации, во 2009 подготви стратешки документ за заздравување на светската економија,
но и за запирање на климатските промени.
Тој документ, по примерот на Новиот договор од 30-тите години на минатиот век, донесен од страна на администрацијата на тогашниот претседател на САД Френклин Рузвелт, сега е наречен Глобален нов Зелен договор, со кој се охрабруваат владите, да ја поддржат економската трансформација кон озеленување на економиите.
Со Глобалниот нов Зелен договор, се предвидуваат стимулативни пакети, во висина од неколку илјади милијарди евра во наредните неколку години , со кои би се извршила замената на фосилните горива со обновливите енергии;
би се отвориле нови зелени работни места , со што ќе се намали невработеноста и сиромаштијата и
би се обезбедил долгорочно одржлив економски развој, кој ќе ги земе предвид заштитата на животната средина, глобалното затоплување и исцрпувањето на ресурсите.
Кон спроведувањето на овој стратешки документ од поодамна е вклучена Европската Унија, преку Европската кохезиона политика, која го поддржува зелениот економски раст,
долгорочната вработеност,
еко-иновациите,
заштитата на животната средина и
борбата против климатските промени, преку одвојување средства за малите и средните претпријатија, во висина од над 150 милијарди евра.
Земјите од ЕУ и надвор од неа исто така преземаат активности со носење легислатива, како на пример во Германија Актот за обновливи енергии, или на пример во нашето соседство во Србија каде се подготвуваат уредби за еколошки даноци и субвенции за изградба на погони за рециклирање и каде од владата предвидуваат дека во 2010 токму овие погони ќе бидат производствен хит.
Тука не смееме да го заборавиме амерканскиот Акт за заздравување и инвестирање кој тежи над 500 милијарди долари,
како и Кина кои се светски лидери во зелената економија, особено во обновливите извори на енергија.
Зелената  економија  во  Македонија
Во Република Македонија, сеуште не се согледува значењето на зелената економија во економскиот развој на државата.
Во секојдневната комуникација терминот зелена економија сеуште останува непознат збор, иако и
препораките од ЕУ и Светската Банка посочуваат дека без развој на зелена економија, Република Македонија ќе заостанува во современите економски и социјални текови.
Во Македонија како мерки кои одат во насока на озеленување на економијата делумно можеме да ги сметаме:
субвенциите во земјоделскиот сектор (каде е исклучено стимулирањето на производството на органска храна),
субвенциите за 500 соларни системи за загревање на домовите и добивање санитарна вода,
повиците за проектни предлози за изградба на хидроцентрали и
обуките и преквалификациите на невработеното население што ги спроведува Агенцијата за вработување.
Приоритети -од каде да почнеме?
Зелената економија треба да преземе интервенции за ублажување на последиците предизвикани врз природните ресурси и тоа во :
о енергетиката,
о справување со отпадните води,
о биодиверзитетот и користењето на земјата како ресурс,
о справувањето со хемиските супстанци, отровните материи и тешките метали,
о загадувањето на воздухот ,
о управување со отпадот,
о намалувањето на влијанијата врз озонската обвивка.
Затоа ДОМ со своето дејствување ќе ги води следниве политики:
Долгорочна стратегија за одржливо производство и создавање потрошувачки навики ослободени од емисија на стакленички гасови и останати штетни материи по здравјето на луѓето и животната средина,
Намалување на постојниот јаз во однос на ЕУ и развиените земји во однос на енергетиката и производството на фабрикати и полуфабрикати, базирано на одржливиот развој,
Зголемување на ефикасноста на ресурсите во индустријата и инфраструктурата, во комбинација со националните фондови (Фонд за животна средина и енергетска ефикасност) и фондовите на ЕУ,
Зголемување на способноста на македонските мали и средни претпријатија (МСП) за справување со поставените предизвици и
нивна зголемена конкурентност во однос на земјите од регионот,
Формирање на специјален финансиски механизам, наменет за МСП, а со цел трансформација од постоечкиот начин на економско функционирање кон озеленување на производството и услугите,
Креирање Национална стратегија за озеленување на економијата базирана врз принципите на одржливиот развој,
Политики за поддршка на еко-иновативен пристап во индустријата.
Во ДОМ сме свесни дека процесот на реализација ќе биде долг и макотрпен.
Тој процес ‘е бара координираност помеѓу централната и локалната власт;
приватниот и јавниот сектор;
бизнисот и науката;
државата и граѓаните, во следниве области:
Зголемување на енергетската ефикасност во старите и новите градежни објекти;
Преминување кон обновливите извори на енергија (сонце, ветер, геотерми, биомаса);
Зголемување на одржливиот транспорт, кој вклучува брз железнички и автобуски превоз и употреба на возила со намалено влијание врз животната средина;
Зацврстување на националната еколошка инфраструктура (питка вода, шуми, почви, воздух, биодиверзитет);
Поддршка на одржливото земјоделство, особено на органското производство;
Поддршка на одржлив туризам на целата територија на Република Македонија;
Управување со отпадот и отпадните материјали со максимална искористеност и негово рециклирање.
Затоа предлагаме инвестиции, мерки и активности во:
Полесен пристап до финансии за бизниси кои ги намалуваат или минимизираат штетните влијанија врз животната средина (поедноставни процедури за добивање долгорочни кредити со ниска каматна стапка до 5%, поволен грејс период, поедноставни критериуми за добивање кредити, предност во добивањето на работа на локално ниво);
Намалување на административните пречки за претпријатијата и поголема промоција на еко-претприемништвото, особено во руралните средини;
Воведување на еколошки данок на конвенционалната енергетика, испуштањето на опсани материи и суровини во животната средина
Зголемување на јавните работи, со цел реставрација и конзервација на животната средина или
подобрување на инфраструктурата на национално и локално ниво, со вработување на определено и/ или неопределено време, во зависност од потребите на јавната работа;
Зголемување на инвестициите за енергетската безбедност на регионално ниво и промоција на независни енергетски субјекти;
Зголемување на енергетската ефикасност во градежништвото, со воспоставување критериуми за градба и материјали за градба, односно промоција на зелено градежништво, во јавните објекти низ државата (училишта, градинки, универзитети, болници, административни згради);
Стимулации за развој на зелени производи и услуги на МСП;
Стимулации за иновации и употреба на чисти технологии на МСП;
Намалување на даночните обврски за МСП кои со свои средства повеле иницијатива и покажале резултати во озеленување на своето економско дејствување;
Инвестиции во истражувачко-развојни дејности, иновации, образование;
Воспоставување на фер работни односи и
преземање на гаранции од државата за неисплатен работнички труд;
Фокусирање на одржливи зелени технологии;
Иницијативи за отварање нови зелени работни места, кои ќе ги вклучат нискоквалификуваните работници, стажистите, маргинализираните групи, нивна обука и намалување на социјалната зависност.
МАКЕДОНСКИ ЗЕЛЕНИ ГРАДОВИ
На Македонија навистина и се неопходни зелени градови.
Состојби
Во текот на изминатите децении климатските промени преминаа од научна теорија во реалност.
Владите и општествата во целост брзо почнаа да размислуваат и да дејствуваат во намалувањето на емисијата на стакленички гасови, со надеж дека ќе можат да ги спречат катастрофалните влијанија врз планетата.
Република Македонија со потпишаните мегународни договори (Рамковната Конвенција на Обединетите Нации за климатски промени во 1997; ратификуван Протоколот од Кјото во јули 2004) е вклучена и има преземено обврски за справување со оваа појава предизвикана од човекот.
Формиран е Националниот комитет за климатски промени, како советничко тело.
Климатските промени се дел од Законот за животна средина, со дополната на истиот закон од 2007, воведен е механизам за чист развој (МЧР), со што на МЖСПП му е дадена одговорност како национален авторитет да ги евалуира проектите за справување со климатските промени, според критериумите на одржливиот развој.
Во светски рамки, едни од најголемите загадувачи и предизвикувачи на климатските промени се градовите, кои самите по себе претставуваат еден комплексен економски, социјален и еколошки систем.
Обединетите нации, особено Програмата за животна средина на Обединетите нации (УНЕП), како исклучително важно еколошко и социо- економско прашање го поставија токму понатамошното намалување на стакленичките гасови продуцирани во градовите,
како и градењето поздрава, почиста и поодржлива животна средина во градовите.
Македонија е земја во која повеќе од две третини (2/3) од вкупното население живее во градовите.
Оттука од клучно значење е животот во овие средини да биде планиран, управуван и владеен во согласност со постоечките (најчесто ограничени) ресурси.
Во градовите во Република Македонија, слободно можеме да констатираме дека, воопшто не се преземени ниту првични чекори кон поставување на основите за креирање на „зелени градови”.
Состојбата е дури дијаметрално спротивна.
Од една страна Скопје и неколкуте градови во северозападниот дел на земјата (Тетово, Гостивар и Куманово), како и Охрид се веќе долги години влезени во процес на непланска изградба, пренаселеност, сообраќаен метеж, енергетска нестабилност, бизниси кои на долгорочен план се неодржливи (претежно трговски претпријатија ориентирани на продажба на увезена стока), проблематично решено справување со отпадот и несоодветно менаџирање со водата, водните ресурси и отпадните води.
Од друга страна, останатите градови во Република Македонија се соочуваат со долгогодишен процес на иселување предизвикано од запуштени стопански капацитети, лоша патна поврзаност и речиси никакви инвестиции во економијата со години наназад.
Од клучна важност за понатамошната одржливост на Република Македонија на економски план е побрзата трансформација на македонската економија во зелена економија, а градовите како центри на економијата на национално и локално ниво треба да го понесат товарот на трансформацијата, пред сi во следните области:
заштита и унапредување на животната средина,
користење на обновливите енергии и зголемување на енергетска ефикасност,
градежништво, транспорт, туризам и
производство и дистрибуција на храна.
Токму со плански инвестиции (на мали и средни претпријатија) за производство во овие сектори, како и сервисите и услугите кои се неопходни за нивна одржливост, се отворат можности за основање нови стопански субјекти и
да се креираат нови зелени работни места, кои би ги ублажиле социјалните разлики, климатските промени, а ќе дадат и нов квалитет на економијата.
Од друга страна самиот процес на трансформација на градовите бара и иновативни и научни решенија.
Политики  за  креирање  на  македонски  зелени  градови
Градовите по својата природа претставуваат заедница на население кое тука ги задоволува своите економски и социјални потреби, со цел да се заштедат ресурсите во енергија,
транспорт на стоки и луѓе и
да се има помало влијание врз животната средина.
Сепак во денешно време градовите се продукт на развојните процеси кои ги фаворизираат продуктивноста и потрошувачката, за што во прилог говори фактот што во глобални рамки 80% од стакленичките гасови доаѓаат од урбаните активности.
Во Македонија еден од поголемите проблеми кој се јавува е потрошувачката на енергија и тоа со повеќе од 40% во домаќинствата, а причината е нерационалното користење, лошата изолација на станбените и деловните објекти во јавниот и приватниот сектор.
Транспортот и потрошувачката на енергенсите исто така имааат значително влијание во загадувањето на животната средина и
во расфрлањето на енергијата, која и онака ни недостига.
Градовите, заради непочитувањето на деталните урбанистички планови и незаконското работење на претприемачите во градежништвото, а во спрега со власта (најчесто на локално ниво), полека стануваат бетонски џунгли на сметка на зелените површини и земјоделското земјиште.
Ова има влијание врз животната средина и
здравјето на луѓето,
а и врз количината на потенцијалните земјоделски придонеси.
Загрижувачка е и состојбата со количеството на отпад, кое се продуцира во градовите, како и справувањето со него.
Сето ова јасно нi наведува на заклучок дека понатамошното вакво функционирање е долгорочно неодржливо и дека мора да се преземат итни политики кои преку конкретни мерки и активности ќе ја подобрат состојбата.
Тоа значи дека е потребна:
брза трансформација на економијата на градовите во Република Македонија,
поддршка од централната власт со законски и подзаконски акти,
создавање на институционални и човечки ресурси на локално ниво,
менување на начинот на размислување и инвестиции во зелена економија.
На  Македонија  навистина  и  се  неопходни  зелени  градови, пред  сi за  да  се  изврши  деметрополизација  на  државата  и
да  се  обезбеди  порамноправен  развој  на  градовите.
Затоа ДОМ ќе ги поттикне следниве политики за креирање на македонските зелени градови:
Интегрирање на политиките за животната средина во сите останати политики;
Креирање политичко лидерство на национално и локално ниво, кое политички ќе дејствува за остварување на целта македонски зелени градови;
Креирање на интегративни политики и акциони планови
Промени во законската регулатива, особено во градежништвото, енергетиката, транспортот, земјоделството.
Почитување на законската регулатива за заштита на животната средина и нејзина имплементација;
Зајакнување и едукација на институционалните и човечките ресурси;
Воспоставување критериуми за одржлив развој на градовите (во согласност со веќе донесените светски критериуми Програмата за животна средина на Обединетите нации и европски од страна на Европската Унија);
Формирање Фонд за животна средина и енергетска ефикасност, како институција која ќе ја поддржува зацртаната цел;
Финансиски стимулации (поволни зелени кредити, намалени даночни стапки или ослободување од данок) за инвестиции насочени кон остварување на целта;
Воведување повисоки даночни стапки и казни за непочитување на воспоставените критериуми и прекршувањата на законските одредби;
Отворање нови и стимулирање на веќе постоечките мали и средни претпријатија за производство и услужни дејности во насока на создавање македонски зелени градови што од своја страна ќе предизвика отварање на нови зелени работни места и
ќе придонесе за намалување на невработеноста,
сиромаштијата и
социјалните разлики;
Стимулирање на истражувачкоразвојни концепти со интегративен пристап;
Политики за интегративна соработка на бизнисот и науката и
воведување на иновативни чисти технологии
Мерки  и  активности
Развојот на зелените градови ќе овозможи основни услуги на планот на животната средина, социјалата и економијата за целото население во одредена заедница, без притоа да се загрози природниот, економскиот и социјалниот систем од кои тие услуги зависат.
Во септември 1990, претставници од повеќе од 200 локални власти од различни страни на светот го формираа Мегународниот совет за локални иницијативи во животната средина (ИЦЛЕИ Интернатионал Цоунцил фор Лоцал Енвиронментал Инитиативес).
Како мрежа на локални власти, ИЦЛЕИ ја олеснува размената на искуства помегу градовите и областите и дистрибуирањето на добрите еколошки практики ширум светот.
Мерките кои ДОМ ги предлага за идните македонски зелени градови се:
Иницијатива и отпочнување соработка со ИЦЛЕИ, со цел вмрежување во оваа светска организација, размена на искуства и нивно користење, политичка и професионална обука, трансфер на технологии и друго;
Подготовка на Национална стратегија за македонски зелени градови;
Креирање на Локални агенди 21 и прифаќање на принципите на одржливиот развој;
Вклучување на јавноста во дебатите, подготовката и реализацијата на проектите кои се од интерес на локалните заедници, а во насока на изградба на македонски зелени градови;
Мрежно поврзување на општините од Република Македонија, врз основ на корелацијата урбана рурална средина и
постигнување одржлив систем на донесување политики, мерки и реализација на активности со широка вклученост на бизнис заедницата и научната јавност;
Воведување на социјална солидарност како клучен принцип за постигнување на одржлив развој на локалните заедници од ниво на општина и регион;
Мерки за избегнување на стапиците од конвенционалното управување, како на пример: секторска специјализација на поединци, секторска специјализација на организации, квантификација на ефикасноста и примена на пазарните механизми во јавните услуги и политиката
Формирање советодавно и координативно национално тело за реализација на активностите и проектите наменети за македонски зелени градови
Креирање алатки од локалните власти за постигнување на одржливост:
локални еколошки даноци и давачки,
буџетирање на заштитата на животната средина,
воведување еколошки критетиуми во набавките и тендерските постапки како најважен услов, и други
За   постигнување  на  целта  македонски  зелени  градови  ДОМ  ќе  се  заложи  за  следниве  активности:
о Енергија  и  енергетска  ефикасност  во  градовите
-поставување  на  повеќеслоен, регионално  поставен  систем  за  искористување  на  обновливите  енергии: на  сонцето, ветерот, водата, биомасата, биогоривата, когенеративните  системи;
-Кампања  за  штедење  на  енергија  во  сите  нивоа  на  животот;
-Создавање  на  енергетски  независни  станбени  и  деловни  објекти;
-Складирање на енергијата.
о  Управување  со  водите  и  отпадните  води
-Активности  за  квалитетно  водоснабдување;
-Заштита  на  водите  и  водните  ресурси;
-Зафаќање  на  дождовницата  и  нејзино  рационално  искористување  за  технолошка  намена;
-Ревитализација  на  водните  текови  и  бунарите;
-Филтрација  на  искористената  вода  и  нејзина  повторна  употреба;
прочистување  на  почвата  и  нејзино  облагородување;
базени  со  прочистена  вода  за  техничка  употреба.
о  Управување  со  воздухот
Изработка  на  планови  на  воздушни  струења  со  имплементација  во:
зелени  коридори,
блокови  висококатници  и  дисперзирани  висококатници  без  попречувања  на  воздушните  струења  и  природно  проветрување  на  просторот,
контрола  на  загаденоста  на  воздухот,
филтрирање  на  издувните  гасови  во  атмосферата.
о  Управување  со  отпадот
-Компостирање, рециклирање, создавање на еко индустриски паркови,
компостирање на тоалети,
компостирање на материи од пречистителни станици.
о  Одржлив  зелен  транспорт
- воведување на зелени транспортни средства и зелени транспортни навики кај населението;
- максимално поврзување на урбаните и руралните подрачја на ниво на општина, регион, држава, со цел намалување и
целосно запирање на процесот на миграција село-град или иселување од Република Македонија.
о  Просторно планирање
- Зачувување и унапредување на обрасците на пејзажната екологија.
о  Производство на храна
- Диверзифицирани урбани, приградски и регионални земјоделски субјекти (општински градини, продуктивни паркови ), чија цел ќе биде снабдување на локалното население со висококвалететна и органски здрава храна;
- Зачувување на земјоделскиот, сточниот и дивиот биодиверзитет во локалните екосистеми.
Зелени работни места
Зелените работни места ги дефинираме како работи во земјоделството, производството, истражувањето и развојот, административните услуги и активности кои придонесуваат значително да се зачува или обнови квалитетот на животната средина.
Поточно, но не и само тоа, тие ги вклучуваат работните места, кои помагаат за заштита на екосистемите и биодиверзитетот;
намалување на користење на енергијата, материјалите и потрошувачката на вода преку високоефикасни стратегии;
дејаглеродизација на економијата, и
нивно минимизирање или избегнување на сите форми на отпад и загадување.
Од широка перспектива, зелените вработувања ќе бидат постигнати на најмалку четири начини со трансформација на економијата кон поголема одржливост:
1. Одредени зелени работни места ќе бидат креирани во производствените процеси кои ја загадуваат животната средина, како дополнување и инсталација на опрема за намалување и/ или запирање на загадувањето;
2. Некои работни места ќе бидат заменети -како на пример во преминувањето од користењето на фосилните горива кон обновливите; од камионскиот превоз кој треба да се замени со железнички превоз или со замена на депонирањето и согорувањето на отпадот со рециклирањето;
3. Доквалификација на одредени работници за веќе постоечки работни места (водоводџии, електричари, металски, градежни работници) преку кратки обуки, методи на работа и профилирање за извршување зелени работни задачи;
4. Одредени работни профили ќе бидат креирани преку едукација низ образовниот систем, тренинзи организирани од работодавачите, самостојни обуки и тренинзи за полесно самовработување.
Зелените  работни  места  подразбираат  широк  спектар  на  вештини, образовна  основа  и  професионални  профили, кои  се  неопходни  за  развој  на  зелената  економија.
Ова  особено  важи  за  т. н. индиректни  работни  места, особено  во  оние  од  дистрибутивните  индустрии.
Новиот  потенцијал  се  новите  индустрии, како  ветерната  и  сончевата  енергија, каде  синџирот  на  набавка  главно  во  традиционалните  индустрии  ја  имаа  клучната  улога.
На  пример, големи  количини  на  челик  се  потребни  за  столбот  и  ветерната  турбина; или  стаклото  како  основа  за  соларните  системи.
Технолошките и системските можности нудат различни степени на придобивки за животната средина и
различни категории на зелени вработувања.
Низ призмата на зелените работни места, спречување на загадувањето е различно од контролата на загадувањето;
или ублажувањето на климатските промени во споредба со адаптацијата кон нив;
енергетски ефикасните згради во споредба со изолацијата, или
јавниот транспорт наспроти поефикасни автомобили и горива за нив.
Ова покажаува дека постојат „ нијанси на зеленото” во областа на вработувањето: некои се повеќе далекусежни и имаат поголема улога во трансформацијата од другите.
Поголемата  ефикасност  во  користењето  на  енергијата, водата  и  материјалите  е  основна  цел.
Но  исто  така  и  искористување  на  најдобрата  достапна  технологија  и  најдобрите  практики  на  светско  ниво  заради  вклучување  на  Македонија  во  технолошкиот  напредок.
Ова  самото  по  себе  укажува  дека  зелените  работни  места  се  многу  динамичен  концепт.
Затоа  е  потребно  конципирање  на  успешна  стратегија  која  ќе  има  предвид  дека  озеленувањето  на  економијата  ја  вклучува  во  себе  и  цената  на  животната  средина, односно  цената  на  енергијата  и  материјалите, социјалните  потреби  на  луѓето  и  општеството, со  цел  да  се  напуштат  неодржливите  навики  на  производството  и  потрошувачката.
Во  основа  тоа  е  дијаметрално  спротивно  со  современите  стратегии  на  компаниите  кои  се  во  натпревар  по  максимално  исцрпување  на  материјалите  и  енергијата  по  најниска  можна  цена, најчесто  врз  грбот  на  најзагрозените  подрачја  од  кои  се  црпат  материјалите, и  социјално  најзагрозени  лица, нудејќи  најефтини  цени, заборавајќи  на  квалитетот,
а  притоа  максимално  занемарувајќи  го  трудот  кој  го  вложиле  работниците, нудејќи  им  минимални  плати.
Затоа  зелената  економија  треба  да  создаде  економија  која  веродостојно  ќе  ја  вреднува  природата  и луѓето.
Политики  за  креирање„зелени  работни  места”
За креирање на зелени работни места ДОМ пред се се залага за неколку владини политики кои ќе помогнат во поставувањето на инфраструктурата за бизнис секторот и
креирање на можности за работа на сите претпријатија.
Главните политики вклучуваат:
Субвенции.
Почетно намалување до конечно запирање на субвенциите за индустриите кои имаат штетни влијанија врз животната средина и пренасочување на средствата кон индустриите кои работат или преземаат активности за користење на обновливите извори на енергија, ефикасните технологии, чистите методи за производство и јавниот транспорт.
Јаглероден пазар.
Вклучување на Македонија во тековниот пазар на јаглеродна трговија и
имплементација на Механизмот за чист развој, за да може тоа да биде сигурен и соодветен начин на финансирање на проекти за озеленување на економијата и креирање зелени работни места.
Даночни реформи.
Воспоставување на поголем опсег на еколошки даноци и нивно зголемување како во европските земји, и нивна поширока примена.
Еко даночните приходи можат да го олеснат даночниот товар врз трудот на работниците и
воедно да дејствуваат обесхрабрувачки врз загадувачките економски активности,
а стимулативно врз зелената економија.
Поставување цели и озаконување.
Воспоставување на регулаторни алатки кои ќе се користат за развивање на позелени технологии, производи и услуги, а со тоа и на зелени работни места.
Ова вклучува политики за употреба на земјиштето,
стандарди за енергетска ефикасност (за електричните апарати, возила итн.)
закони за градба, и
поставување цели за производство на обновлива енергија.
Енергетска алтернатива.
Носење закони за надминување на бариерите за развој и искористување на обновливите енергии и
подобрување на законските решенија за обезбедување на внесување енергија во електричната мрежа (од страна на домаќинствата и претпријатијата) со гарантирани цени.
Повраток на производ.
Усвојување на закон за „проширена одговорност на производителите”, кој ќе предвидува претпријатијата да ги преземат сопствените производи по нивното искористување (апарати, пакувања, опрема) и ќе се однесува на сите производи, независно дали се од домашно или странско произвоство.
Бенефитот е двоен -намалување на отпадот и
добивање суровини кои со рециклирање можат повторно да се искористат.
Еко етикетирање.
Воведување на еко-етикети за сите потрошувачки производи, за да се обезбеди правото на потрошувачите за пристап до информации и носење одговорна одлука за користење на производ подложен на рециклирање.
Со ова би се поттикнале производителите да произведуваат и дизајнираат за пазарот повеќе еко-пријателски производи.
Буџет наменет за истражувачко-развојни активности.
Обезбедување поголема финансиска поддршка на научните и истражувачките активности, кои се наменети за технолошки развој, а се во насока на модернизирање и озеленување на технолошко-производствените процеси, ефикасноста на технологиите, употребата на иновативни начини на добивање и користење енергија, а се преземени самоиницијативно од претпријатијата или во соработка со научните институти, научните развојни центри, лаборатории.
Меѓународна соработка и пробив на меѓународните пазари.
Засилување и интензивирање на меѓународната соработка на македонските претпријатија, со креирање предуслови за трансфер на технологии и владина поддршка на претпријатија со нагласена зелена економска активност, во однос на извозот на производството.
Користење на меѓународните финансиски инструменти за озеленување на економијата (јаглеродни фондови).
8.2.
ЕНЕРГЕТИКА
За успешна македонска економија клучна улога има енергетската стабилност и што помалата зависност од увоз на енергија.
Состојби
Енергијата  има  клучна  улога  за  понатамошниот  економски  развој  на  современото  општество.
Современиот  начин  на  живеење  и  сите  индустрии  зависат  од  енергијата.
Ресурсите  кои  ги  користиме  во  моментов  сi повеќе  се  намалуваат  и  во  следните  две-три  децении  целосно  ќе  исчезнат, што  неминовно  води  кон  енергетска  криза.
Токму  користењето  на  овие  ресурси  се  најодговорни  за  климатските  промени  и  загрозувањето  на  опстанокот  на  постоечката  цивилизација.
За  успешна  македонска  економија  токму  енергетската  стабилност  и  што  помалата зависност од увоз на  енергија ја имаат  клучната  улога.
Република  Македонија  во најскоро време мора да се придружи со практични показатели кон Европскиот  стратешки план за енергија и технологија, кој предвидува 20% од вкупно  произведената  енергија  да потекнува од обновливите извори.
Македонија  поседува  потенцијал  не  само  да  го  достигне  тоа , туку  и да   го  надмине.
Истражувањата направени во изминатите години на разни локации  низ земјата, тоа  го  потврдуваат.
Потенцијалот  во  обновливите  енергии  добиени  од  сонце, ветер, вода, геотермални  извори  и  биомаса  може  да  ги  ублажи  потребите  од  увоз  на  скапа електрична  енергија.
Производството на електрична енергија во Македонија  има  еден  голем  недостаток, а  тоа  е  што  дури 80% од  произведената  електрична  енергија  се  добива  од  необновливи  фосилни  горива  т. е. од  јаглен.
Сите  мегународни  договори  и  конвенции  бараат  намалување  на  користењето  на  фосилните  горива, како  поради  емисијата  на  стакленички  гасови  така  и  поради  глобалното  затоплување.
Досега малку е разгледуван аспектот на овој проблем како потенцијален фактор ко ги забавува евроинтегративните процеси на Македонија, но ова сепак има значително влијание.
Истиот  проблем  се  јавува  и  со  употребата  на  нафтата (исто  така  фосилно  гориво), било  како  енергенс  за  добивање  електрична  енергија (кај  нас  Т. Е. Ц. Неготино), било  за  добивање  топла  вода  или  индустриска  пареа (централни  топлификациони  системи  или  многубројни  котлари) или  пак  како  гориво  во  транспортот.
ДОМ  силно  ќе  се  заложи  преку  политики  и  соодветни  законски  решенија  да  иницира:
- штедливо  користење  на  енергија,
- енергетски  ефикасни  градежни  објекти,
- постепено  намалување  на  искористувањето  на  необновливите  извори, нафтените  деривати  и  особено  јагленот  чии  резерви  во  Македонија  се  при  крај.
Со вакви политики и со примена на иновативни технички и научни решенија ќе се намали загадувањето на животната средина,
ќе се подобрат економските перформанси на земјата,
ќе се намали невработеноста и
ќе имаме чиста енергија.
Програмски приоритети во областа на енергетиката
Приоритети на ДОМ во оваа област се:
о  континуираното актуелизирање на енергијата како еден од основните фактори за живеење, стопанисување,
но и како важен фактор кој битно влијае на еколошката состојба во земјата;
о  политики за субвенционирање на сите кои ќе користат енергија од обновливи извори, а особено тие субвенции да бидат поголеми за оние кои ќе ја произведуваат и дистрибуираат;
о  политики за интензивирање на користењето на чистите технологии за добивање на енергија, а пред сi користењето на обновливите извори на енергија и тоа сонцето, ветерот, хидроенергијата, геотерманалната и други видови енергија.
За реализирање на овие политики ги предлагаме следните мерки и активности:
о законско  регулирање  на  стимулативни  мерки  за  зголемување  на  ефикасноста  при  користењето  на  било  кој  вид  енергенс,
како  и  дестимулативни  законски  мерки  за  секој  вид  расипништво  и  расфрлање  на  скапо  произведената  или  набавена  енергија;
о обука  на  едукатори  за  енергетска  ефикасност  со  акцент  на  искористување  на  кредитите  и  фондовите  на  ЕУ  од  таа  област;
о промотивна  кампања  кај  поголемите  индустриски  капацитети  за  можностите  за  продажба  на  јаглеродните  кредити;
о комплетна  анализа  на  територијата  на  Македонија  за  големината  и  местата  за  употреба  на  обновливите  извори  на  енергија (сончева, ветер, вода, геотермална, биогас);
о поставување  на  повеќеслоен, регионално  поставен  систем  за  искористување  на  обновливите  енергии: сончевата, ветровата, хидро, биомаса, биогорива, когенеративни  системи;
о за новините во технологиите на енергетиката, како и за многу други техничко-технолошки новини, за жал, кај нас многу малку се знае, а се запознати само тесни стручни кругови, наместо тоа да биде достапно до поширок круг не само стручни лица туку и млади, како студенти и ученици, но и бизнисмени.
За ова цел треба да се реализира програма не само со превод на стручна литература од таа област, туку и издавање и превод на странски стручни списанија;
о  Осовременување на наставните програми за запознавање со овие нови технологии, кои веќе се практикуваат во многу земји во светот и
создавање квалификувана работна сила во оваа сфера.
Гасификација на Македонија и широка употреба на гасот
Суштината  на  проблемот  со  енергијата  во  Македонија, е  пред  сi големиот  процент  на  несоодветно  користење  и  намена.
Иако  има  голем  недостиг  на  електрична  енергија  во  нашата  земја, кој  од  своја  страна  се  покрива  со  скап  увоз  од  странство  и  тоа  во  голем  процент (над 50% од  преземената  енергија  во  домаќинствата),
енергијата  сеуште  се  користи  несоодветно  и  тоа  пред  сi за  затоплување  на  просториите  и  за  загревање  на  санитарна  вода.
Во  многу  земји  во  светот  за  оваа  намена  веќе  одамна  се  користат  обновливите  извори  на  енергија, пред  сi сончевата  и  природниот  гас  како  многу  поевтина  и  еколошки  поприфатлива  варијанта.
Поради  тоа  итно  и  со  најголем  приоритет  треба  да  се  изврши  широка  гасификација  на  Македонија, при  што  гасот  да  дојде  до  секој  дом, установа, фабрика  итн.
Се  разбира, тој треба  да  биде  економски  исплатлива  алтернатива  на  електричната  енергија, а  за  тоа  треба  да  се  погрижи  државата  и  нејзините  соодветни  служби.
Интересот  на  државата  овде  е  двоен:
со  намалување  на  потрошувачката  на  електрична  енергија  преку  нејзина  супституција  со  употреба  на  природен  гас, се  намалува  потребата  од  големи  инвестиции  во  изградба  на  скапи  нови  извори  на  електрична  енергија.
Се  разбира, голем  дел  од  супституцијата  на  електричната  енергија  може  и  треба  да  се  направи  со  обновливи  извори  на  енергија  и  тоа  пред  сi сончева  енергија, која  е  бесплатна  и  Македонија  ја  има  во  изобилство.
Вториот  аспект  е  еколошкиот.
Што  се  однесува  до  природниот  гас, во  светот  веќе  подолго  време  се  употребуваат  технологии  кои  овозможуваат  искористеност  на  неговата  енергија  до  неверојатни 93%.
Најновите  т. н. централи  на  комбиниран  или  когенеративен  принцип (или  уште  поновиот  т. н. тригенеративен  принцип) за  истовремено  производство  на  едно  место  и  на  електрична  енергија  и  на  топла  вода (а  тригенеративните  и  разладно  средство), со  користење  само  на  еден  вид  енергенс, пред  сi природен  гас.
Со  намалување  на  нивните  капацитети  преку  мини  и микро  когеративни  единици, се  пружа  можност  за  уште  една  предност  во  нивната  употреба, а  тоа  е  нивната  локација, која  може  да  биде  на  самото  место  каде  што  е  и  потрошувачката.
Така  поголемите  потрошувачи  на  електрична  енергија  и  топла  вода (парно  греење), како  што  се  индустриски  капацитети, но  и  станбени  населби  или  поголеми  згради, болници, училишта, па  дури  и  индивидуални  куќи, само  со  еден  довод  на  природен  гас  како  еколошки  енергенс, самите  на  лице  место  можат  да  имаат  алтернативен, сопствен  извор  на  електрична  енергија  и  топла  вода.
При  ова  треба  да  се  има  предвид  дека  поради  релативно  ниските  инвестиции (нема  потреба  од  далеководи, трансформатори  итн.), ова  е  извонредна  можност  за  јавно-приватно  инвестирање  со  што  и  државата  би  имала  и  финансиско растоварување.
Сончева  енергија
Македонија како земја со количество на сончево зрачење (1600 КWh/ м2), спаѓа во групата земји како Шпанија, Португалија, Италија, Грција, но процентот на искористеност е на многу ниско ниво.
Земји како Велика Британија, Австрија, Германија, па дури и Шведска, со сончево зрачење од 900 до 980 КWh/м2 имаат неколку илјадници пати поголема искористеност.
Македонија има голем број сончеви денови и голем потенцијал за користење на сончевата енергија, но тој потенцијал е искористен помалку од 1%.
Европските директиви даваат јасна насока дека до 2020 година, 20% од целокупните енергетски потреби треба да бидат од обновливи извори на енергија, а Македонија најмногу го има сонцето.
Германија, која во 1998 г, со владина програма обезбеди кредитирање на домаќинствата за поставување сончеви панели, со цел намалување на енергетската потрошувачка во системот, односно негово надополнување.
Резултатот, за 10 години од почетокот на програмата е што Германија во моментов со инсталирани 125.000 сончеви панели има дисперзирана енергетска моќ колку една и половина нуклеарна централа со капацитет како словенечката Кршко.
Клучни придобивки од инсталирањето на сончеви системи ќе бидат заштеда на девизни средства за увоз на енергија,
намалена емисија на штетни гасови во воздухот и
отворање на нови зелени работни места.
Со инсталирани 1 м2 по жител Македонија би имала огромни заштеди на енергија и финансиски средства кои би изнесувале околу 64 милиони евра.
Сончевата енергија во развиените земји веќе се користи и со една нова технологија, за која во Македонија малку се зборува и малку се знае, преку т. н. термосоларни електрични централи.
Тие веќе имаат моќности и поголеми од 1000 МНь, колку што се предвидува да има и предвидената идна атомска централа
(ставот на ДОМ е дека изградбата на ова центарала треба да биде забранета со закон поради штетните последици по животната околина и ризиците од големи хаварии).
Западните земји, разбирајки ги потенцијалите и предностите на оваа технологија, заеднички веќе градат повеќе вакви централи во Сахара, во Африка, бидејќи таму има најголем ефект од сончевата енергија, и кои што ја користат сончевата енергија како замена на досегашните фосилни горива за добивање на водена пареа како погон за парните турбини на веќе добро познатите термоцентрали.
Се смета дека за десетина години веќе 10-15% од потребите за електрична енергија на земјите од ЕУ ќе се задоволуваат од овие централи.
Затоа ги предлагаме овие мерки и активности
о  стимулативни мерки како неповратни средства или како “ меки зелени кредити” за користење на сончевата енергија, кои ќе се враќаат на подолг рок и со помала каматна стапка, обезбедени од државата за стимулирање на населението за нивно наменско користење, во поставување на сончеви системи (колекторски и фотоволтаични);
о  измени и допрецизирања на законските и подзаконските акти за да се зголеми употребата на сончевата енергија, како топлотна или за производство на електрична енергија преку стимулации, субвенции, намалување на даноците, грантови и облигации при реновирања и изградба на нови објекти;
о  воспоставување на неопходно ниво на знаење, искуство, технолошка опременост на фирмите кои се занимаваат со производство на соларни колектори и системи;
о  развојни центри за иновативни пристапи за искориствање на сончевата и другите обновливи енергии;
о едукацијата на населението;
о едукација на архитектите, проектантските бироа, монтажерите, изведувачите, средствата за информирање и индустријата за искористувањето на сончевата енергија во Македонија;
о за подинамичен развој на фотонапонските системи за добивање на електрична енергија потребни се неколку мерки за поддршка на физички лица, пред се намалување на ДДВ од 18% на 5%, исто како кај сончевите термални колектори;
о со законската регулатива да се овозможи на физички лица да произведуваат и продаваат струја (сега е тоа дозволено само на правни лица);
о поедноставување на процедурите за добивање дозволи за фотонапонски системи;
о  измена на Законот за градба со воведување задолжително поставување фотонапонски системи на сите државни објекти и објекти кои вршат јавна дејност;
о  законска регулатива за омасовување на користењето на обновливите извори на енергија со акцент на сончевата енергија т. е. донесување стимулативни законски мерки за масовна употреба на сончевите колектори за загревање на санитарна вода ;
о   Министерството  за  економија  да  направи  студија  за  можностите  за  евентуална  примена  на  термосоларната  технологија  како  надополнување  на  постоечката  во  нашите  термоцентрали.
Добивките  би  биле  повеќекратни.
Од  еколошко-економски  аспект  тоа  е  намалување  на  согорениот  јаглен (би  се  користел  само  ноќе  или  кога  нема  доволно  сонце), а  со  тоа  и  намалување  на  емисијата  на  јаглероддиоксид  и  другите  штетни  гасови,
а  истовремено, зголемување  на  животниот  век  на  рудниците, а  пред  сi на  рудникот  Суводол, кој  со  вакво  темпо  на  користење  има  резерва  за  само  уште 5 -6 години  работа.
ПРОЕКТИ
1.  Со  одредени  економски  бенефиции  од  страна  на  државата, инвестиции  би  се  преземале  од  илјадници  мали  инвеститори.
За  таа  цел  ДОМ  ќе  вложи  напори  институциите  на  системот  да  обезбедат  финансиски  средства, кои  би  им  биле  позајмени  на  комерцијалните  банки  за  инвестиции  во  сончеви  колектори.
Овие  средства  би  им  биле  доделувани  на  заинтересираните  граѓани  со  поволна  каматна  стапка  не  повисока  од 3%.
Така, овие  средства  ќе  обезбедат  нови  мали  енергетски  капацитети,
би  се  намалила  потрошувачката  на  енергија,
би  имало  заштеди  во  семејните  буџети,
би  се  стимулирале  нови  производствени  капацитети  и
би  се  отвориле  нови  зелени  работни  места.
2.  Отворање  кредитна  линија  за  т. н. мали  зелени  кредити  од 20.000 € до 25 000 € со  сопствено  учество  од  минимум 20%.
Оваа  кредитна  линија  би  била  во  висина  од  200.000.000 €, сукцесивно  распределени  во 10 години.
По  истекот  на  овој  десетгодишен  период  Македонија  со  инсталирани  само 10.000 системи  ќе  поседува  фотонапонска  централа  со  моќност  од 40 МНь  и  со  намалена  емисија  на  ЦО2 во  атмосферата  од 650.000 тони  годишно.
3.  Во  Министерството  за  економија  потребно  е  да  се  направи  студија  за  можностите  за  евентуална  примена  на  термосоларната  технологија  како  надополнување  на  постоечката  во  нашите  термоцентрали.
Добивките  би  биле  повеќекратни.
Од  еколошко-економски  аспект  тоа  е  намалување  на  согорениот  јаглен (би  се  користел  само  ноќе  или  кога  нема  доволно  сонце), а  со  тоа  и  намалување  на  емисијата  на  ЦО2 и другите  штетни  гасови,
а  истовремено, зголемување  на  животниот  век  на  рудниците, а  пред  сi на  рудникот  Суводол  кој  со  вакво  темпо  на  користење, има  резерва  од  само 5-6 години  работа.
Изградбата  на  вакви  капацитети  бара  големи  инвестиции  и  најдобра  варијанта  за  финансирање  на  нивна  изградба, е  начинот  на  кој  се  гради ТЕ-ТО во Скопје, а тоа е партнерство со странски инвеститор и  повеќегодишно  концесивно  користење  на  инсталациите.
Биомаса
Под терминот биомаса се подразбираат различни биоразградиви фракции, различни видови земјоделски отпад,отпад од произвоство на храна, отпад од дрвната индустрија, отпад од слама, дрва, отпад од живинарски фарми, и друг отпаден материал.
Во  Македонија најголемиот процент на користење на биомасата ,во енергетски поглед, одпаѓа на употребата пред се на дрвото и од него добиениот дрвен јаглен како огревен материал за добивање топлина.
Тој процент достигнува и до 80% од вкупната биомаса за согорување.
Остатокот е користење на гранки од винова лоза и овошни дрва, оризова лушпа, слама и сл.
Активности:
о  потребно е превземање мерки за намалување, па дури и елиминирање, на сечењето на шумите за енергетски потреби, бидејки во спротивно се намалува и така неголемата зелена маса на територијата на Македонија,
о  законско стимулирање на употреба на соодветната биомаса за добивање биогорива и биогас,
о  стимулативни активности за изградба на енергетски постројки за добивање на биогас пре се од биолошкиот отпад на свињарските и живинарските фарми во Македонија
Хидропотенцијал
Развојот на хидроенергијата може значајно да допринесе за развојот и стабилноста на енергетскиот систем на Македонија.
Како таков може да допринесе за зголемување на животниот стандард во земјата, имајки во предвид дека со искористување на хидропотенцијаот се намалува емисијата на стакленички гасови.
Хидролектраните  имаат  и  влијание  од  аспект  на  заштита  и  контрола  на  поплави, водоснабдување, развој на рибарството, туризмот и водените спортови.
Акумулационите  езера  кои  при  тоа  се  создаваат, можат  да  се  претворат  во  атрактивни  туристичко  рекреативни  центри, со  можности  за  нови  вработувања  и  развој  на  локалните  економии.
Другата  поволност  е  и  можноста  за  нивна  искористеност  за  наводнување  на  земјоделските  култури.
Предноста  на  производството  на  електрична  енергија  од  хидроцентрали  е  во  тоа  што  цената  на  вака  произведената  енергија  не  зависи  од  цената  на  нафтата, гасот  или  други  горива.
Хидроелектраните  се  прават  за  подолг  оперативен  животен  век, односно  за  период  од 50 години, за  разлика  од  термоелектраните, чиј  животен  век  е  до 30 години.
Изградбата  на  големи  хидроелектрани  е  скапа  инвестиција  за  државата, иако  ниските  трошоци  на  одржување  и  експлоатација  ги  прават  долгорочно  профитабилни  постројки.
Алтернатива  е  изградбата  на  мали  концесијални  приватни  хидроцентрали, во  кој  правец  и  веќе  се  работи.
Од економска гледна точка , малите хидроцентрали се објекти со високи инвестициони трошоци по кЊ, но малите експлоатациони трошоци (1 до 2% од вкупните инвестициони трошоци), нивната доверливост и долговечност, ги прават да бидат атрактивни и перспективни извори на чиста енергија.
Бројот од 60 планирани хидроцентрали треба континуирано да биде зголемуван со стимулативни мерки кон приватните инвеститори.
Се разбира при нивната изградба, а посебно при користењето, треба многу да се внимава за нивното евентуално негативно влијание на животната средина како што е :
-Биолошки минимален проток на вода во водотеците на кои се изградени хидроцентралите.
- Изградба на алтернативни водни патишта за рибниот фонд
- Заштита на природното и културното наследство на локациите предвидени за изградба на хидроцентралите
Геотермална  енергија
Геотермалната енергија спаѓа во обновливите извори на енергија и се смета за еколошки и економски најатрактивен извор на топлинска енергија.
Нејзина главна предност е тоа што нејзиното произвоство не зависи од климатски или временски услови (за разлика од сончевата или ветерната енергија), може да се искористува 365 дена 24 часа на ден, и тоа бесплатно.
Директната употреба на геотермалната енергија може да биде за греење згради, оранжерии, но и индустриски погони.
Се поинтересна станува индиректната употреба кај системите за центрлно греење , како средство за предзагревање на водата која се употребува во системот.
На тој начин се намалува количината на загревниот енергенс било тоа да е природен гас, нафта, мазут или јаглен.
Сето ова има и економски и еколошки ефект.
Овој принцип на предзагревање на водата за централното греење, може да користи сончева топлинска енергија или некој друг вид на обновливи извори.
Голем приоритет треба да биде, сите, пред се буџетски институции (на прво место: училишта, градинки, болници), да воведат индиректно предзагревање на водата за системите за водено парно греење, со помош на сончеви колектори, секаде каде нивните системи, не се приклучени на градскиот систем за парно греење, а тоа е случај секаде надвор од Скопје.
Нуклеарна  енергија. НЕ!
Во изминатите неколку години во неколку наврати реагиравме на искажаните планови и активности за изградба на нуклеарна централа во Македонија.
И тогаш и сега сметаме дека Македонија е премногу мала за изградба на ваков капацитет.
Премногу средства ќе се потрошат за нејзина изградба.
Премногу ќе не чини создадениот нуклеарен отпад.
Премногу е опасно по здравјето на луѓето, почвата и водата.
Сеизмички трусното подрачје, недоволното количество на вода, непоседувањето на технолошка култура, човечки ресурси се дополнителните пречки за овој замислен, но крајно неодржлив проект.
Исто така не смееме да дозволиме да се потпреме само на еден енергетски капацитет за сметка на цела мрежа на енергетски капацитети од обновливи извори.
За електроенергетската ефикасност и други проблеми во Македонија
Енергетска состојба во земјата зависи и од начинот на кој добиената енергија ќе биде користена.
Секогаш ќе биде неопходно, ефикасно, разумно и штедливо користење на секој вид енергија.
Топлинската енергија независно како е добиена, дали од електрична струја (како најлоша варијанта), нафта, гас, обновливи извори на енергија и др. не смее да се расфрла и губи преку неизолирани фасади, неисправни прозорци и врати и др.
Недостигот на ел. енергија во нашата земја, кој сега се надокнадува со увоз од странство, а во иднина се планира да се реши со тешки ивестиции со странски кредити, може многу да се ублажи со воведување на разни нови технологии, техники, опрема, методи, но пред се култура на однесување поткрепена со финансиски стимулативни, но и казнени мерки за нерационалното расфрлање со скапопроизведената електрична енергија.
Во развиените земји (на кои сакаме да им се придружиме) одамна е веќе одомаќинет поимот електроенергетска ефикасност како едно од решенијата на дилемата, дали да се инсистира на зголемен идустриски развој, а со тоа и зголемена потрошувачка на електрична енергија, со придружна појава на зголемена емисија на стакленички гасови или задржување (дури и планско намалување) на постоечкото индустриско произвоство со цел решавање на проблемот на глобалното затоплување.
Решение на проблемот на емисијата на ЦО2 (најголем извор се токму термоелектричните централи на фосилни горива), е и користењето на обновливите извори на енергија (сонцето, ветерот ,биогасот,...), но сепак најефтиниот и најбрз начин е ефикасното и рационално користење барем на таа електрична енергија што сега се произведдува.
Каде и како до енергетска ефикасност?
Намалување на употребата на скапо произведената електрична енергија за добивање на било кој вид топлина (греење на простории, добивање топла вода, готвење и сл., знаејќи дека од вкупната енергија која се користи во домаќинствата дури 62% се користи за греење на просториите, 23% за добивање топла вода, 5% за готвење, а остатокот од 10% на осветлување и електронски апарати).
Употреба  на  ел. енергијата  таму  каде  навистина  не  може  да  биде  заменета (пр. осветлување, ел. мотори  за  движење  на  разни  видови  на  машини  и  уреди; ИТ  технологија; аудио  визуелна  и  слична  опрема).
При  тоа  да  се  користи  опрема  и  уреди  со  највисок  степен  на  искористување (на  апаратите  за  домакинствата  веке  има  ознаки  на  класи  на  штедливост  на  апаратот).
На  светскиот  пазар  веќе  постојат  системи  за  осветлување  кои  даваат  иста  осветленост  со  дури 90% помала  потрошувачка  на  ел. енергија.
Мораме  да  признаеме  дека  нашата  индустрија  сеуште  користи  ел. мотори  со  низок  степен  на  корисност, а  со  тоа  има  големи  непотребни  загуби.
Ваквите  мотори  и  опрема  во  развиените  земји  одамна  веке  се  исфрлени  од  употреба  и  се  заменети  со  високо  ефикасни  мотори.
Исто  така  користењето  на  современи  уреди, како фрекфентните  регулатори  или  софт-стартерите (посебно  од  типот  ПоњерБосс  со  кој  се  оптимизира  превземената  електрична  енергија  и  нема  расфрлање  на  енергијата  преку  греење  на  моторот), а  застарените  мотори  можат  поефикасно  да  се  искористат, е  речиси  минимално.
За оваа цел Европската банка за развој, доделува преку македонските банки  поволни  кредити  за  зголемуванје  на  енергетската  ефикасност, но  сеуште  ниската  цена  на  електричната  енергија  во  нашата  земја, овие  кредити  ги  прави  малку  атрактивни.
Во  нашиот  енергетски  систем  циркулира  висок  процент  од  т. н. реактивна  т. е. јалова  енергија  која  може  да  биде  компензирана  и  произведена  локално.
Затоа  под  инто  потребно  е  да  се  спроведе  компензација  на  реактивната  енергија како со динамички (микропроцесорски) капацитативни  компензатори, посебно  кај  големите  металуршки  и индустриски  капацитети, но  исто така  и со најновите  индустриски  филтри  за  виши  хармоници.
Се разбира и ние треба да ги следиме светските трендови за користење на обновливите извори на енергија, пред се сончевата енергија пред се со најевтиниот начин преку користење за добивање на топла вода, но и со системот за сончеви ѕидови.
Нај сериозно треба да се разгледаат и проекти за термо сончеви централи.
Кај нас многу малку се разгледува можноста за т. н. дистрибутивно или локално производство на електрична енергија,
но и топлина (когенерација) на лице место кај самиот корисник.
Овој начин на производство посебно ке ја добие својата актуелност после најавената гасификација во Македонија.
Така за одредени реони или дури и поголеми згради или приватни куќи ке биде исплатливо од доведениот природен гас, локално за себе (а може и паралелно со доводот на ел енергија и парно) да добиваат и струја и топлина.
Ова е веке пракса во западните земји, а посебно во Велика Британија.
ЗЕМЈОДЕЛСТВО И РУРАЛЕН РАЗВОЈ
Состојби
ДОМ како политичка партија на зелената опција се залага за развојот на земјоделството според агроеколошкиот модел,703
односно одржливото земјоделство и промоција на оние земјоделски практики со кои се гарантира одржливо користење на природните ресурси,
зачувување на биодиверзитетот на растителни и животински врсти,
заштита на природниот и културниот предел.
Храната како најбитен земјоделски производ мора да биде фокусирана на здравјето на потрошувачите и нивен избор според понудениот квалитет.
Социјалната заштита на руралните подрачја и нивната економска стабилност се основа за економскиот развој на локалните заедници кои имаат потенцијал за развој на алтернативен туризам,
обновливи извори на енергија,
заштита на културното и историско наследство.
Програмски  приоритети
ДОМ преку своите програмски активности ќе се залага за воведување повисоки еколошки стандарди во сите општествени сфери на делување, систематски предлагајки избор на зелени решенија за целите на енергетиката, транспортот, земјоделството, урбанизмот и науката.
Затоа  ни  е  потребна  амбициозна  политика  како  инструмент  за  ограничување  на  климатските  промени,
креирање  на  одржлива  транспортна  структура,
заштита  и  унапредување  на  природниот  биодиверзитет,
развој  на  одржливо  земјоделство  со  глобална  зелена  перспектива,
како  и  поддршка  на  научно -истражувачката  политика  ориентирана  кон поголем  одржлив  развој.
Со  таков  пристап  ќе  се  креираат  нови  зелени  работни  места, како  највидлив  индикатор  на  успешна  политика  со  зелена  опција.
ДОМ ќе се залага на реализација на пет основни политики во земјоделството кои ќе бидат поткрепени со конкретни мерки и проекти.
Тоа се следните:
1.  Воведување на агроеколошки програми во земјоделството, како инструмент за намалување на негативните влијанија од земјоделското производство врз животната средина предизвикани од:
- деградација на почвите од еднострана употреба на вештачки губрива и пестициди, предизвикани од интензивно полјоделско и сточарско земјоделство.
Губитокот на органските материи и природната плодност главно се резултат на одгледување една култура долги години, прекумерно губрење без предходни анализи на почвата, стручен совет за зголемена продуктивност преку плодоред, слаба употреба на арско губре.
- Ерозија на плодното земјиште и
загадување на површинските и подземните води со нитрати и фосфати од земјоделски површини и сточарски фарми каде нема соодветни капацитети за пречистување на отпадните води.
Системите за наводнување на земјоделските површини мора да се трансформираат во ефикасни и штедливи (капка по капка) системи кои ќе ги зголемат површините наводнувани и во најголемите сушни периоди.
Тоа истовремено ќе придонесе до селективна употреба на вештачки губрива и
намалено количество заштитни средства.
- Заштита од исчезнување на ретките домашни врсти растенија и животни кои се сметаат за загрозени и кои се оддржуваат, како што се Буша говедо, Каракачанска овца, домашна ( Балканска) коза, локален примитивен вид на свињи, овчарски кучиња -Шарпланинци и некои видови автохтони житни ратенија, овошје, зеленчук, индустриски култури итн.
- Одржливо управување со заштитените подрачја и подрачја со отежнати услови за земјоделство, каде е потребно да с е обезбеди алтернативни решенија за искористливост на производните површини со екстензивно производство, но со додадена вредност од чистата природа и незагадена околина.
Со ова би се обезбедила заштита на чуствителните видови биодиверзитет и посебните ретки видови (ендемити) во нивната средина според Натура 2000 мрежата.
Прогласувањето на еколошки зони на локално ниво треба да биде зацртано како еден од приоритетите на секоја општина.
- Постојана едукација на локалното рурално население и информирање за посебните вредности на средината во која живеат и работат, како превенција од нарушувања на животната средина и модернизација со технолошки решенија без вградени еколошки стандарди.
2. Политика за зголемување на квалитетот на земјоделските и прехрамбените производи, односно градење на нивната конкурентност за домашните и извозните пазари.
Свесни сме дека конкурентноста мора ба биде базирана на квалитетот, а не на количианата на произведена храна од домашно потекло.
Од друга страна, мора да се даде точна и потврдена информација на потрошувачите за потеклото, начин на добивање, безбедноста и нутритивноста на производот како би имал право потрошувачот да го направи својот избор.
Здравствената исправност и
правото на потрошувачите се фокус на нашата програма за активност на ДОМ.
За исполнување на оваа цел ке се залагаме за:
- Производите мора да ги исполнуваат сите законски одредби за безбедност во производството, преработката и прометот со истите, односно во сите фази на стварање на производот.
- Стандардите за хигиенско-технички услови во производните погони мора да бидат законски исполнети и под постојана контрола на инспекциските органи.
- Означувањето на производите мора да биде достапно до потрошувачот, да не го доведе во заблуда и заведе со цел постигнување на повисоки цени.
- Истакнување на вредноста на локалните производи и нивната специфика како посебна традиција во исхраната.
3. Развој на претприемништвото во руралните средини со поддршка на формирање зелени инкубатори за мало стопанство на локално ниво.
За поинтензивен подем на земјоделството неопходно е да се поттикнува приватната иницијатива во сите облици и форми.
Освен општите економски правила кои важат и тука, за развој на агропретприемништвото неопходно е да се преземат низа специфични мерки и тоа:
- организирање соодветни обуки во тренинг центри формирани во руралните средини;
- поврзување на предприемачите во секторски кластери (производство, услуги, туризам, култура);
- логистика на пазарно ориентираните производители;
- овозможување на поволни кредити за земјоделството;
- подготовки за директни инвестиции во рурални средини;
- заложба за фукционални гарантни фондови за земјоделството.
4.  Градење и зајакнување на капацитетите на институциите и организациите во синџирот на создавање на производите и услугите од агрокомплексот,
како и нивно учество во креирање на политиките од локално до национално и глобално ниво.
Од посебно значење е поддршката на локалните рурални организации и нивното насочување кон поврзување со сличните организации во другите земји како земјите од ЕУ, размена на искуства и мегународна соработка.
Заложбата за учество во мегународни проекти ке овозможи забрзано дефинирање на потребите и капацитетите за развој на локалните организации и локалното предприемаштво.
5.  Заштита на традиционалните културни богаства на руралните средини поврзани со земјоделството како природен ресурс за развој на алтернативни економски дејности.
Традиционалните занаети кои исчезнуваат, а биле составен дел од живеењето на руралното население треба да бидат заштитени преку соодветни културни активности со кои ќе се истакне нивната оргинална етнолошка вредност.
ГРАДЕЖНИШТВО
Состојби
Со  донесувањето  на  законската  регулатива  - Законот  за  просторно  и  урбанистичко ланирање, Законот  за  градба  и  формирањето  на  Комората  за  овластени  архитекти  и  инжинери, состојбата  во  областа  се  регулира  на  начин  што  се  оневозможува  пракса  која  би  довела  до  несоодветни  состојби, како  што  се:
Планирање на просторот при што:
о се  занемарува  сопственоста  на  земјиштето,
о се  урбанизира  земјиште  кое  со  својот  квалитет  повеќе  одговара  за  користење  од  страна  на  примарниот  сектор (земјоделство, шумарство, минерални  суровини, заштита  на  природата  итн.),
о  се  формираат  зони  кои  не  можат  да  се  опремат  инфраструктурно  на  соодветно  ниво (од  аспект  на  водоснабдување, одведување  на  отпадни  води, напојување  со  електрична  енергија, сообраќаен  пристап  и  паркирање  итн.).
Изведување на градби при што:
о во  процесот  на  проектирање  и  изведување  се  вклучени  недоволно  стручни  правни  и  физички  лица,
о квалитетот  на  проектите  и  изведувањето  на  градбите  не  задоволува,
о процедурите  се  недоволно  стандардизирани  и  дозволуваат  злоупотреби  од  страна  на  јавните  служби  и  администрацијата.
Приоритети  за  секторот
Сепак, и  покрај  подобрувањето  на  законската  регулатива, сеуште  постои  простор  за  делување  во  областа  кое  може  негативно  да  се  одрази  на  урбанизацијата, естетско-обликовните  вредности  на  градските  и  руралните  средини  и
квалитетот  на  урбаните  врски  ппомегу  функции (домувањето, јавните  функции, сообраќајот  и  терцијарниот  сектор).
Зелената  опција  што  ја  застапува  ДОМ  може  да  влијае  на  подобрување  на  состојбите  преку  следните  приоритетни  активности:
Измени и дополнуавња на законот за домување со цел негово усогласување со европското законодавство ;
Донесување Правилник за вреднување на работите во урбанизмот и градежништвото (Тарифник на услуги);
Измени и дополнувања на Законот за градба заради подобра дистинкција на процедурите за градби од помал и поголем обем;
Промени во регулирањето на урбанистичкото планирање со цел да се преиспита пристапот на употреба на коефициенти за изграденост на локацијата заради воведување на други критериуми со помош на кои ќе се подобри квалитетот на живеењето и естетската силуета на градските простори;
Проширување на улогата на Комората во однос на категоризирање и лиценцирање на градежните работници (квалификувани мајстори и сл.);
Преиспитување на законската рамка за подобрување на условите за спроведување на јавноприватно партнерство во градежништвото со цел интензивирање на инвестициите;
Заокружување на законската регулатива со соодветни подзаконски акти и технички правилници со цел доследно спроведување на европското законодавство;
Зајакнување на инспекциските служби, преку нивна обука, изработка на соодветни прирачници, брошури, делување на подигањето на свеста на институциите, приватниот сецтор, населението, во однос на последиците од нелегални дејствија итн.;
Организирање јавни дебати и активности во институциите со цел повторно враќање на функцијата Главен архитект, заради стручна и научна супервизија на процесите на урбанистичко планирање и градежништво;
Поттикнување на развојот и урбанизацијата на руралните средини, преку измени и дополнувања на генералните планови, изработка на детални планови во насока кон иницирање проекти за воспоставување на стопански зони (преработувачка индустрија, сточарство) и помош на локалните власти за поинтензивно користење на европските фондови за спроведување на оваа активност;
Зелената опција на ДОМ ќе се залага за интегриран пристап при спроведувањето на овие проекти, преку вклученост на владини и невладини институции, едукативни проекти, стручна помош ивмрежување на релевантни субјекти во земјата и регионот;
Спроведување на стратешките цели на ДОМ во однос на алтернативниот туризам преку соодветна урбанизација на руралните средини, нивно опремување со соодветна инфраструктура, заштита на рурални јадра, традиционална архитектура и пејсажно уредување;
Продолжување на проектот Зелено Скопје со кој ќе се овозможи подобрен интегритет на зелените јавни површини и формирање на еколошка мрежа на парковски и зелени површини во градот.
Исто така ќе се настојува да бидат исполнети барањата до Градските власти што беа промовирани во 2009 година и тоа:
Засадување на три дрвенести стебла за секое исечено дрво,
воспоставување и почитување на стандард за задолжителна зелена површина по глава на жител и
приклучување кон светската мрежа на зелени општини ИЦЛЕИ
Заложби за спроведување на енергетска ефикасност кај градбите во секторите на научната и стручната пракса, а особено на терен,
како и примена на соларни колектори заради користење на обновливите извори на енергија и ублажување на климатските промени.
Наведените активности бараат ангажман на подолг рок и ќе бидат промовирани преку различни средства за информирање, преку делување во рамките на институциите и невладиниот сектор.
ТРАНСПОРТ И ВРСКИ
Електронски комуникации
Состојби
Статистички гледано повеќе од 60% од ИКТ (информациско-комуникациски технологии) проектите пропаѓаат за време на имплементација или по неправилното имплементирање.
Познавањата на проектниот менаџмент е клучен при изработка на ИКТ проекти.
3 Г услугите на мобилните оператори сеуште не функционираат потполно.
Интернет провајдерите сеуште непотполно или неквалитетно ги исполнуваат услугите кон потрошувачите.
Нема стратегија за постојано подобрување и имплементирање на ИКТ апликации, решенија и мрежи.
Широкопојасниот интернет не е дефиниран со минимални и максимални брзини.
Има реони во Македонија каде интернетот сеуште не е достапен.
Цените на интернетот, мобилниот интернет и останатите жичени и безжични технологии се сеуште превисоки во однос на услугите кои ги пружаат и во однос на високоразвиените земји
Програмски  приоритети
Развивање на национална разбирлива е-Стратегија компатибилна со европската е-Стратегија;
Промоција на ефективни правни и регулативни рамки за ИКТ;
Промоција и имплементација на е-Сервиси и е-Апликации (е-Влада, е-Учење, е-Бизнис, е-Здравство, е-Вработување, е-Околина, е-Агрокултура, е-Наука и др.);
Промоција и развој на енергетски ефективни уреди, апликации и мрежи;
Охрабрување и користење на еколошки пријателски дизајн и
намалување на употреба на уреди кои содржат јаглердодни остатоци при рециклирање;
Максимално намалување на пропаднатите ИКТ проекти заради лошо планирање, истражување и менаџмент;
Фибер-оптичко  поврзување  на  сите  државни  институции  низ  Македонија  заради  формирање  на  брза  и  сигурна  мрежа;
Воведување и имплементација на широкопојасен интернет во сите урбани места низ Македонија и тоа со конекција не помала од ДС3 (44.736 Мбит/с);
Поставување на WIMAX репетитори во подрачја каде не може да се доведе кабелски интернет;
Секој граѓанин да има еднакви можности за прием и користење на придобивките од ИКТ;
Контрола на квалитетот на ветените услуги од ИКТ провајдерите;
Изготвување на стратегија за трансформација на „Македонска Пошта” во модерен, сигурен и брз сервис на граѓаните на Македонија;
Имплементација на бесплатни сервиси како ИП Телефонија, ИП Телевизија и сл. на територијата на Македонија (ИП интернет протокол);
Поддршка и развој на јавниот сервис МРТ и МРТ дифузија и нивна успешна трансформација.
Мерки за спроведување на политиките
Активно учество во донесување на е-регулативите и правните рамки;
Наплатата на радиодифузната такса да оди преку провајдерите на телевизиски услуги;
Изготвување на проекти за обука на граѓаните за користење и експлоатација на ИКТ решенијата во Македонија;
Аплицирање со проекти на меѓународни фондови за финансирање на ИКТ состојбата во Македонија.
Активности за спровдување на мерките и политиките
Изучување на најдобрите светски практики при имплементација на е-општество;
Активно изучување на проектниот менаџмент со цел успешно подготвување на ИКТ проекти;
Оганизирање јавни расправи помеѓу владини, невладини организации и стручни лица од областа на ИКТ.
Патен сообраќај
Состојби
Од вкупно 4370км патишта низ Македонија само околу 40% се окарктеризирани со висок степен на одржување каде што по потреба за најмногу два часа може да се изврши интервенција.
Останатите 60% од кои најголем дел се регионални патишта се оставени на несистематско и ненавремено одржување.
Сигнализацијата и сообраќајната култура како и безбедноста на патиштата е сеуште на ниско ниво што може да се види од препораките на странските амбасади за своите граѓани кои патуваат во Македонија.
Осветлувањето на патиштата, како и придружните елементи на патиштата (постојки, автобуски станици, такси постојки и сл.) или ги нема или се во лоша состојба и се недоволно обележани.
Важноста на коридорите 8 и 10 сеуште не е актуелизирана во динамични проекти за нивна реализација.
Овие патни правци потребно е да се наоѓаат на врвот од приоритетите при изградба на автопатната мрежа низ Македонија, како и придружните елементи кои следат: мотели, бензиски пумпи, одмаралишта, ресторани, санитарни јазли и сл.
Неповрзаност со регионални и локални патишта на значајни историски, културни и природни знаменитости во земјата како и тешко достапните планински потенцијални туристики дестинации значајно го намалуваат протокот на туристи и транзитни патувања низ Македонија.
Недостигот  на  соодветни  заобиколници  и  влезно-излезни  сообраќајници  во  повеќето  од градските  подрачја  во  Македонија  исто  така  придонсува  за  застој  во  сообраќајот  и
загадување  на  урбаните  центри.
Јавниот транспорт како превозно средство е маргинализиран со што главно средство за превоз сеуште претставуваат индивиуалните автомобли.
Програмски приоритети
Подобрување на инфраструктурата на автопатиштата и нивна изградба, особено на правците на коридорите 8 и 10;
Подобрување на безбедноста на патиштата со имплементација на “зелени” решенија;
Минимизирање на негативното влијание на транспортот на локално и глобално загадување на околината и воздухот;
Подобрување на квалитетот и достапноста до јавниот транспорт особено во региони каде заради слаб транспорт се чувствува социјална и економска изолација;
Подобрување на економската издржливост преку максимизирање на ефикасноста на транспортниот систем и елиминирање на ситуации на гужви и застои во сообраќајот;
Редуцирање на вкупната потреба за патување со сопствен автомобил;
Редуцирање на употреба на фосилни и увозни горива;
Заштита на обработливите и пошумените површини како и локации кои спаѓаат во кулурното наследство на Македонија од изградба на патишта;
Изградба на велосипедски патеки секаде каде што е тоа можно.
Мерки за спроведување на политиките
Имплементација на принципите на проектен менаџмент при изработка, финансирање и изградба на патна мрежа низ Македонија.
Изработка на детални студии за исплатливоста, самоодржливоста и финансирањето при изградбата на патиштата со што би се минимизирала опасноста од пропаѓање на проекти, одложување на време и зголемување на трошоци.
Успешно изготвување на програми и проекти за учество во меѓународните фондови.
Изработка на правни акти со кои општините би се обврзале за поголеми одговорности кон патиштата.
Поставување на осветлувања напојувани од сончева (или други обновливи енергии) енергија долж сите патишта во Македонија.
Изградба на уредени стојалишта со соодветни урбанистички и санитарни услови (тоалети, канти за отпад, клупи, зеленило и сл.).
Строго почитување на регулативите за издувни гасови на возилата.
Минимизирање на употреба на сопствени возила преку добро организиран и квалитетен јавен превоз кој троши исклучиво еко горива или гас.
Зголемување на свеста на граѓаните за користење на јавните превозни средства.
Изградба на обиколници околу сите урбани центри за заштита на градот од загадување и чиста и еколошка средина во домувањето.
Подигнување на сообраќајната култура кај населението.
Имплементација на европските регулативи при товарен транспорт, а особено при транспортот на опасни материи и тешки товарни возила со вонредни габаритни и тежински товари кои ги оштетуваат патиштата.
Форсирање на туристичкиот транспорт низ Македонија како погоден транзитен правец со изградба на соодветна ифраструктура (хотели, мотели, бензински пумпи и сл.) долж главните патни правци.
Развивање служби за квалитетна и навремена поддршка и помош на патиштата.
Развивање и имплементација на ГИС (географски информационен систем) со кој Македонија би добила дигитално наведување низ територијата како и користење на дигитални карти и уреди за позиционирање.
ГИС би придонел и за квалитетно информирање и прибирање на информации за состојбата на патиштата.
Форсирање на возила со хибридни погони и ослободување од даноци при купување на вакви возила.
Едукација на кадри за водење на проекти по принципите на проектен менаџмент кои се употребуваат во високоразвиените земји.
Активност за спровдување на мерките и политиките
Организирање на јавни расправи со стручни лица и институции од соодветните области.
Организирање курсеви и едукативни програми од проектен менаџмент со цел помош на државните институции при аплицирање за средства за патишта од странски фондови.
Согледување на состојбата со јавниот превоз и изработка на физибилити студија за одржлив јавен транспорт и развој на патна инфраструктура.
Идентификација на бенчмарковите од областа на патниот сообраќај од земјите во регионот и високоразвиените земји.
Подигнување на свеста на граѓаните за користење на јавен превоз, еколошки горива и поголема сообраќајна култура преку разни средби и презентации.
Изработка на студија за организиран превоз на ученици од домовите до училиштата.
Железнички сообраќај
Состојби
Рехабилитација на железницата долж Коридорот 10 е една од приоритетите на сегашната влада.
За разлика од коридорот 10, кој е еднонасочен и последен пат делумно реконструиран пред 30 години, коридорот 8 воопшто не е покриен со железница.
За разлика од земјите на Западна Европа каде железничкиот транспорт претствува основен локален и регионален транспорт, во Македонија овој вид на транспорт е сосема занемарен.
Голем дел од железничките линии кои работеле во минатото се прогласени за неисплатливи и се затворени.
Дури и кога станува збор за транспорт на суровини, повторно, далеку позастапен е друмскиот (камионски) превоз кој е поскап, троши повеќе гориво и далеку повеќе ја загадува атмосферата.
Внатрешен железнички превоз освен коридорот 10 може да се каже идека не постои.
Програмски приоритети
Заживување и стабилизирање на двата субјекта кои произлегоа од трансформацијата на железницата: транспорт и инфраструктура.
Ангажирање на стручни лица при изработка на бизнис процесите во двата субјекта со прецизирање на работните обврски и нивно законско регулирање.
Наоѓање на стратешки партнер за инвестирање во Македонската железница.
Разработка на физибилити студија за напредни решенија на железнички транспорт во Македонија.
Имплементирање на европските регулативи за железнички транспорт.
Поврзување на големите земјоделски региони како: Пелагонија, Полог, Овчеполе, Струмичко поле и други.
Перманентна кампања за значењето од ревитализација и осовременување на железничкиот транспорт во Македонија.
Актуелизација на железницата како основно средство за превоз на луѓе и суровини и стоки.
Подобрување на условите на железничките станици, на вагоните, брзината на возовите, возниот ред и сл.
Истражување на можностите за имплементација на зелен погон на возовите;
Разработка на проекти за поставување на жичници, ски лифтови и слични превози до туристички атрактивните планински дестинации (омасовување на планинарењето и планинските спортови).
Мерки за спроведување на политиките
Спроведување на државна политика и консензус на сите чинители за значењето во инвестирањето во железницата.
Посочување и создавање интерес кај соседните земји за развој на железницата во Македонија, како дел од сопствениот транзит.
Овозможување лесен претовар и утовар со користење на комплементарен контејнерски транспорт од железница на товарни возила и обратно.
Изработка на студија за заживување на железничкиот транспорт во градот Скопје за превоз на патници.
(Во Скопје и околу Скопје има железничка пруга од преку 100км која поврзува повеќе од 15 населби и градски општини).
Подигнување на свеста за еколошките и финансиските предности на железничкиот транспорт во однос на другите видови транспорт во Македонија.
Стипендирање и специјализација на постоечки стручни лица во реномирани центри за железнички сообраќај во високоразвиените земји.
Подобрување на безбедноста на возовите како и на населението близу до пругите иместата каде се поминуваат пругите.
Активност за спровдување на мерките и политиките
Организирање на јавни расправи за актуелизирање на неопходноста од развој на железничкиот сообраќај.
Наметнување на потреба од специјализација на стручни лица од областа на железница и железнички транспорт во програмите на високошколските институции во вид на магистри, докторанти и сл.
Истражување на идејни решенија за унапредување на железничкиот транспорт кои функционираат во други земји.
Воздушен сообраќај
Состојби
Авионскиот  сообраќај  во  Македонија  е  во  многу  лоша  состојба.
Непостои  национална  авио-компанија,
менаџирањето  на  аеродромите  е  на  многу  ниско  ниво,
нема  нискобуџетни  авио  компании  како  во  европските  земји,
аеродромите  се  далеку  од  светските  стандарди,
Скопскиот  аеродром  во  текот  на  зимските  месеци  голем  дел  од  времето  има  проблем  заради  магла ,
нема  организиран  превоз  до  аеродромите  и  сл.
Карго  услугите  и  транпортот  на  товар  скоро  и  да  не  постои.
Програмски приоритети
Формирање на национален авио превозник.
Подршка и интензивирање на изградбата на аеродромот во Штип.
Привлекување на нискобуџетните авио компании во Македонија како поволна транзит и туристичка дестинација .
Стручна обука и школување на соодветен кадар: пилоти, авио менаџмент и сл.
Формирање ефикасна служба за спасување со хеликоптерска поддршка.
Развој на воздуопловните спортови и нивно стимулирање.
Имплементација на меѓународните и европските регулативи од областа на воздухопловството.
Организирање на погоден авио транспорт за нашата дијаспора со плански и стимулирани чартер летови.
Поддршка во модернизацијата на аеродромите.
Конечно донесување на целосна и практична законска регулатива за воздушна пловидба, контрола на летање и останати елементи од воздушниот сообраќај.
Формирање на хеликоптерски ескадрон за цивилни потреби: превоз на луѓе, специјални терети, туристички летови и сл.
Заживување и модернизација на Охридскиот аеродром.
Мерки за спроведување на политиките
Распишување на меѓународен конкурс за национален авиопревозник.
Усогласување на аеродромските такси со цел привлекување на нискобуџетните авиокомпании кои нудат евтини летови.
Конкурси за доделување стипендии на специјалистички, магистерски и докторски студии од областа на авиопревозот.
Активности за спровдување на мерките и политиките
Подготовки со семинари и трибини за привлекување на потенцијалните корисници на карго аеродромот во Штип со цел негово побрзо заживување и економска исплатливост.
Промовирање на Македонија како одлична авио дестинација и главен јазол во регионот
Изучување на бенчмарковите при унапредување и развој на авио сообраќајот.
Воден сообраќај
Состојби
Со оглед на географската положба и водните ресурси во Македонија водниот сообраќај не може да биде вбројан во еден од приоритетните видови на сообраќај.
И покрај ова, состојбата со водениот сообраќај не е доволно законски регулирана.
Нема имплементирано технички и безбедносни стандарди при употреба на пловила.
Република Македонија не е членка на меѓународните тела кои се надлежни за прашања од областа на водениот сообраќај.
Програмски приоритети
Изградба на нови туристички атрактивни пловила, пристаништа и марини на Охридското и Преспанското езеро со можност за танкирање и логистичко опслужување на пловила.
Воведување редовни линии за транспорт на луѓе и стоки на поголемите природни и вештачки езера во Македонија.
Заштита на биодиверзитетот и водните ресурси од неконтолиран воден сообраќај.
Регулирање на емисијата на отпадни материи и гасови од пловилата.
Отворање на водни гранични премини кон Грција и Албанија на Охридското и Преспанското езеро.
Зголемување на безбедноста на луѓето и пловните објекти.
Мерки за спроведување на политиките
Создавање на свесност за можностите на езерскиот транспорт на Охридско и Преспанско езеро.
Потикнување на младите во учество и промоција на водните спортови, особено на оние без фосилно погонско гориво (едриличарство, веслање, кајак и кану и др).
Проучување и имплементирање на меѓународните стандарди за воден сообраќај
и заштита на водениот свет и ресурси.
Активност за спровдување на мерките и политиките
Организирање трибини со владини и невладини организации и стручњаци од областа на ИКТ.
Активности во промоција на водените спортови кои не вршат загадување на водите и водниот свет.
ТУРИЗАМ
Патот од илјада милји почнува со првиот чекор. Лао Це
Што  постигнавме  досега?
ДОМ со гордост може да тврди дека во изминатите 4 години, од формирањето на партијата и веднаш потоа и на комисијата за туризам, благодарение на нашите заложби (трибини, форуми, јавни расправи, работилници, семинари, иницијативи за законски измени, формирање иницијативни групи, лобирање, прес-конеренции, соработки со локалната самоуправа и НВО секторот, теренски истражувања), туризмот од запоставена и заборавена стопанска гранка стана еден од приоритетите на економскиот развој во Република Македонија.
За  што  се  залагавме?
ДОМ уште пред четири години ги препозна економските, еколошките, социјалните, па и политичките потенцијали на туризмот:
стопанска гранка што овозможува висок степен на вработувања и самовработувања, односно зелени работни места;
економски двигател кој битно влијае на развојот на другите стопански гранки: угостителството, трговијата, сообраќајот, телекомуникациите, градежништвото, занаетчиството и др.;
еден од ефикасните начини за намалување на буџетскиот дефицит;
пат за подобрување на конкурентноста во македонското стопанство воопшто;
овозможува развивање на свест за важноста на зачувувањето на животната средина и нејзината заштита;
промоција на Република Македонија како туристичка и бизнис дестинација во светот;
промоција на македонското културно наследство и идентитет;
развивање на позитивни чувства кон сопственото природно и културно наследство кај граѓаните на РМ;
разбивање на националните, верски и други предрасуди и стереотипи помеѓу граѓаните на РМ,
но и на странците кон нашата земја.
Кои  се  резултатите?
поради сите овие причини, ДОМ во измнатиот четиригодишен период го постави туризмот во своите приоритети и како политичка партија стана препознатлив на македонската политичка и јавна сцена по своите интензивни заложби кои вродија и со видливи резултати:
Се изработи и се донесе Стратегијата за развој на туризмот на Република Македонија;
Владата го помести туризмот во своите економски приоритети;
Кон крајот на 2008 година се формира Агенцијата за промоција и поддршка на туризмот (АППТРМ);
Се отоври широка дискусија за потребите на сите чинители во туристичката индустрија;
Беа донесени измени и дополнувања во Законот за туристичка дејност во насока на субвенционирање на посети на странски туристички групи;
Владата финансираше изработка и емитување на туристички видеоспотови на повеќе светски медиуми;
АППТРМ интензивно ја промовираше Македонија како туристичка дестинација на светските туристички саеми;
Три години по ред во месецот јануари, поврзано со верскиот празник Водици, во Охрид се одржува Меѓународен саем за туризам, на кој се промовираат македонските туристички субјекти и потенцијали и се развиваат контакти со странските туроператори;
Како резултат на сите овие заложби, на почетокот на 2010 година Македонија го зазема 21 место како најпосакувана туристичка дестинација во светот на годишната ранг-листа на престижниот Њујорк Тајмс;
Интересот на странските туристи за посета на РМ е битно зголемен;
Зголемен е интересот на домашните и странските субјекти за инвестирање во туризмот (спатуризам, планински, зимски туризам, еко туризам, манифестационен туризам итн.);
Туристичката понуда полека но сигурно се шири.
Локалните самоуправи на досега запоставените региони ја гледаат иднината во развојот на туризмот (Малешевијата, Мариово, Кратовско, Кривопаланечко, Порече, Демир Хисар итн.)
Резултатите покажуваат дека со упорен ангажман работите во туризмот ги поместивме од мртвата точка на која стоеја со години,
но не сме и не смееме да бидеме целосно задоволни, зашто знаеме дека можеме и треба да сработиме уште многу.
НАША ВИЗИЈА -МАКЕДОНИЈА, ДЕСТИНАЦИЈА ЗА АЛТЕРНАТИВЕН ТУРИЗАМ
Македонија е мала, ама не се доодува.
Мото на комисијата за туризам на ДОМ
Состојби
Република Македонија е земја со огромен потенцијал на природни убавини и реткости
и со богато културно и историско наследство, што претставува извонредна основа за развој на алтернативниот туризам.
Многу држави од медитеранскиот басен, на кој и Република Македонија географски, климатски  и  културно  му  припаѓа, имаат  огромен  профит  од  туризмот.
Но повеќето од овие земји (Хрватска, Албанија, Грција, Турција, Шпанија итн), имајќи море, беа и се насочени кон масовниот туризам, што  подразбира  изградба  на  големи  хотелски  комплекси  и  друга  инфраструктура  со  што, како  што  сега  увидуваат, ги „бетонираа” природните  убавини  и  значително  ја  нарушија  животната  средина.
Освен  тоа, потребите  на  совремните  туристи  се  сменети – се  помалку  луѓе  бараат  туристички  пакет  аранжмани  за  класичен  пасивен  годишен  одмор, а  се  повеќе  се  преориентираат  на  неколкудневен  престој  во  една  или  повеќе  земји, при  што  очекуваат  активен  одмор  со  повеќе  различни специфични  содржини  и  дестинации.
Затоа  ние  во  ДОМ, согледувајќи  го  извонредниот  туристички  потенцијал  на Македнија токму за ваков вид туристи, се  залагаме  нашата  земја  да  стане атрактивна туристичка дестинација, но пред се развивајќи ги  алтернативните  форми на туризам - еко, рурален,спа и здравствен, планински, рекреативен (маунтбајк, велосипедизам, кајак и др.), културен, манифестационен  и  др.
-при  што  ќе  се  води  сметка  за  заштита  и  зачувување на животната средина, автентичноста на пејзажот, природните, културните и духовните специфики на секој туристички локалитет и регион.
Еко-туризам
ДОМ како зелена партија се залага за запазување на стандардите за заштита и зачувување на животната средина и
смета дека развојот на сите посочени видови туризам треба да се насочи кон зачувувањето на природниот, културниот и духовниот амбиент, а не, како што се случува во масовниот туризам, тие да се нарушат за сметка на профитот.
Човекот е дел и од природата и од општеството и неговото делување треба да биде во насока на зачувување, а не нарушување на таа тријада.
Затоа, сметаме  дека  еко -туризмот  е  врвен  приоритетит  во  развојот  на  туризмот во Република Македонија, без оглед на тоа за кој тип туризам станува збор (подетално во поглавјето Стратегиски приоритети на македонскиот  туризам  до 2014 година)
Приоритети и мерки
Формирање Министерство за туризам
Со  цел  Македонија  што  побрзо  да  ја  ставиме  на  картата  на  врвните  туристички  дестинации, ДОМ  се  залага  за  формирање  мало, но  ефикасно  Министерство  за  туризам,
кое  би  ги  спроведувало  политиките за развој на алтернативниот туризам во повеќе сектори (селски, културен, здравствен-бањски туризам, младински, конгресен, еногастрономски, екотуризам, ловен, верски, спортско-рекреативен, конгресен  и  др.)
и ќе предлага мерки за поттикнување на нивниот развој со цел унапредување  на  различните  делови сегменти  на  туристичката  понуда, односно  диверсификација  на  вкупната  туристичка  понуда  и  намалување  на  разликата  во  развојот  на  туризмот  помеѓу  поразвиените  и  помалку  развиените  подрачја  во  државата.
Министерството  исто  така  би  предлагало  законски  измени  и  дополнувања, како и донесување нови закони  за  туристичката  дејност  кои  би  овозможиле  подобрување  на  квалитетот  на  услугите,
осовременување  на  туристичката  понуда  и
поефикасно  функционирање  на  субјектите  во  туризмот.
Министерството треба да ги следи и по потреба да учествува во изработката на  развојните  планови, програми  и  проекти  на  локалната  и  регионалната  самоуправа.
Исто  така, ова  министерство  би  предлагало  измени  и  дополнувања  на  Законот за средно  и високо  образование  во  туризмот  и  угостителството.
Во  Министерството  за  туризам  ќе  функционираат  професионални  тимови  составени  од  стручни, способни  и  ефикасни  луѓе.
Поволна  деловна  клима
Под поволни услови за странски и домашни инвеститори во туристичкиот бизнис подразбираме овозможување на повеќе мали стопанственици со изразит претприемнички дух да инвестираат во туризмот, особено во руралните подрачја и давање предност на компаниите кои се подготвени да изградат нови капацитети, но и да привлечат странски туристи.
Бенефициите се:
Поволни банкарски кредити за почетни бизниси во туризмот со поголем грејс- период и со помали каматни стапки;
Третман на туризмот како бенефицирана гранка со намалување на стапката на ДДВ на 5%;
Прецизирање и суштинско поедноставување на постапките и условите за странски и домашни инвестиции;
Силна поддршка за забрзан развој на алтернативниот туризам (селски, манастирски, вински и др.) преку програма за поддршка и распределба на средства за алтернативниот туризам;
Користење на претпристапни фондови од ЕУ, како и од други меѓународни фондации.
Надградба  на  Националната  стратегија  за  развој  на  туризмот
Предлог Националната стратегија за развој на туризмот за периодот 2009-2013 година, иако донесена во 2009 година, веќе покажува одредени слабости и недоследности, пред се поради фактот дека е изработена без постоење на акциони планови.
Од таа причина ДОМ смета дека таа треба да биде подложна на корекции во сите оние сегменти кои во практиката ќе се покажат како неодржливи или недоволно добри решенија за развој на туризмот,
како и изработка на акциони планови.
Затоа ДОМ смета дека таа треба да биде подложна на корекции во сите оние сегменти кои во практиката ќе се покажат како неодржливи или недоволно добри решенија за развој на туризмот.
Затоа се залагаме Стратегијата за развој на туризмот задолжително да ги опфати и следниве мерки:
Создавање база на податоци за субјектите во алтернативниот туризам;
рангирање на регионите според потенцијалите за развој на туризмот и
спецификација на туристичките гранки кои ќе се развиваат во секој регион;
стимулирање на локалните власти да соработуваат меѓусебно и да креираат интегрирани локални политики за развој на туризмот;
итна примена на програма за туристички развој во регионите со највисоки туристички потенцијали (оние во кои со рационални вложувања можат да се добијат најбрзи и највидливи ефекти), а потоа, сукцесивно, со користење на приливот на средства и во останатите региони;
вмрежување на субјектите од алтернативниот туризам во државата, и нивна интеграција во регионот и пошироко;
разработена стратегија за поголемо привлекување на туристите од соседните земји и пошироко;
финансиска поддршка на иницијативите на приватниот и граѓанскиот сектор;
креирање програми каде туризмот ќе биде ставен во функција за намалување на сиромаштијата и невработеноста во запоставените рурални подрачја и
строга контрола на заштитата на животната средина.
Стратегиски приоритети на македонскиот туризам до 2014 година
Трајна заштита, имплементација и почитување на високите еколошки стандарди
како и долгорочно одржлива валоризација на туристичкиот потенцијал;
Имплементирање на Законот за просторен план за развој на македонскиот туризам со намера за зачувување на атрактивните природни ресурси со што ќе се поттикне одржливиот развој на туризмот;
Широка и континуирана активност на државно ниво за чиста Македонија (почва, воздух, води, менаџирање со сите видови отпад);
Уредување на сопственичките односи и начините на ставање во функција на детските одморалишта и планинарските домови;
Изградба на сообраќајна инфраструктура и
оптимална организација на сообраќајот во служба на туризмот
како и подигнување на квалитетот на придружните содржини на сообраќајните правци и терминали;
Развој и осовременување на туристичкиот производ;
Донесување Закон за професионална водички служби во планина, пештера и под вода;
Итно донесување закон за Спасителна служба како посебен институционален ентитет во составот на Министертвото за внатрешни работи, нејзина обука и опремување со соодветни средства
(оваа служба е од приоритетно значење за понатамошниот развој на алтернативните видови на туризам како планинарење, планински велосипедизам, спелеолошки тури, за справување со кризи во зимски услови итн., и треба час поскоро да биде основана) ;
Да му се посвети повеќе внимание на транзитниот туризам и да се овозможат услови за негово максимално искористување;
Политики и законски рамки за Промоција и поддршка во управувањето со дивиот животински свет, како елемент на еко-туризмот, вклучително и земјоделството,
како и поттикнување и поддршка во одгледувањето на дивиот животински свет, за подобрување на руралните приходи, зголемена стапка на вработување, обезбедување на економски и социјални бенефиции, без штетните еколошки ефекти;
Политики за проширување на можностите за развој на планинските економии, меѓу другото, преку создавање и/ или зајакнување на туризмот, а во согласност со изготвени програми за интегрираното управување на планинските области;
Промоција на активности кои генерираат приходи од одржлив туризам, локални стопански активности како што се риболовот, собирањето плодови или лековити билки ,
заштита на традиционалните гастрономски и културни вредности,
како и подобрување на инфраструктурата и
подобар пристап до социјалните услуги, за да се заштити животот на граѓаните од локалните заедници и нивниот начин на живот;
Поинтензивен развој на селскиот туризам, што ќе овозможи отворање нови, зелени работни места
(човековите ресурси во руралните средини се големи и неискористени, а со обуки и правилно насочување можат да станат респектабилен фактор на развојот на РМ).
Проценките укажуваат на потенцијални 10.000 нови работни места во овој сектор;
Рамномерен развој на туризмот на целата територија на Република Македонија со отворање регионални центри кои ќе ги креираат програмите за развој на формите на туризмот и алтернативниот туризам карактеристични за дадениот регион;
Отворање повеќе регионални центри за обука на локалното население за начините како преку понудата на традиционалната храна, македонското вино и гостопримството кое е дел од македонскиот менталитет, да создадат и понудат туристички производ атрактивен за домашните и странските туристи;
Едукација на сите нивоа во туризмот, од менаџментот, преку сите вработени во туризмот, до локалното население кое сака да се вклучи во туристичката дејност;
Подигнување на нивото на квалитетот на сите сместувачки капацитети и нивно приспособување на критериумите на квалитетот на меѓународните стандарди;
Креирање програми за создавање хотелско-сместувачки капацитети кои би станале бренд во екоуризмот и алтернативниот туризам, базирани врз принципите на одржливиот развој;
Развивање на е-маркетинг;
Мерки за промотивни активности и начини на привлекување на туристите во кризната 2010 година;
Интензивирање на соработката со дијаспората и
барање начини за привлекување на организирани групи туристи и инвеститори од дијаспората.
За да се постигнат овие цели, треба да се преземат следниве мерки:
да се обезбеди правна рамка и сигурност на инвестициите за сите инвеститори, домашни и странски,
како и да се интензивира ефикасна и квалитетна поддршка на директните инвестиции во туризмот, со посебен акцент на екотуризмот;
да се извршат измени и дополнувања на законите за туристичка и за угостителска дејност;
во потполност да се изедначи правниот статус на домашните и странските инвеститори и во практиката да се применат истите критериуми;
државата да го поттикне и интензивира јавно приватното партнерство како облик на делување.
Таквиот начин на вложувања во туризмот е докажано долгорочно ефикасен, бидејќи ја задоволува и приватната и државната иницијатива и има позитивни финансиски и еколошки аспекти;
субвенции за користење на обновливи извори на енергија во туристичките објекти и туристичките места (улично лед-осветлување) и
воведување на стандардите за енергетска ефикасност во угостителските и сместувачките капацитети, а како основен критериум при изградбата или реконструкцијата тие да бидат од еко материјали;
да се стимулира и поддржи НВО секторот во областа на туризмот, заштитата на животната средина и културата;
посилна поддршка на традиционалните и збогатување со нови културни манифестации, а особено на оние кои привлекуваат светски познати имиња од уметноста, спортот и др (на филмски фестивали, театарски фестивали, литературни збиднувања, организирање на спортски манифестации итн.).
Промоција  на  македонскиот туризам
Владата во 2009 година ја основа Агенцијата за промоција и поддршка на туризмот во РМ.
Но, таа е со ограничен буџет, па поскапите промотивни активности, како тв спотови и печатени огласи за туристичка промоција на Македонија за светските медиуми во изминатиот период беа финансирани и организирани директно од Владата на РМ.
Затоа се залагаме за:
Концентрирање на сите средства за промоција на туризмот во АППТРМ, до реализирањето на една од нашите основни заложби, а тоа е
Формирање Министерство за туризам кое ќе има целосни ингеренции и можности за ваков вид промотивни проекти.
Ова тело ќе се грижи за различни видови и начини на туристичката промоција изработка, печатење и дистрибуирање на:
повеќејазични туристички водичи;
повеќејазични карти на Македонија;
тематски флаери и постери кои ќе содржат типични и карактеристични слики на Македонија со избрано лого или слоган;
постојано обновување на материјалите со актуелни фотографии и слајдови;
изработка на билборди кои ќе бидат поставени на граничните премини, аеродромите и на магистралните патишта низ државата;
изработка и дистрибуирање на информативни мултимедијални компакт дискови за Република Македонија;
отворање инфоканцеларии за туристички информации на основните места на доаѓање на туристите во Република Македонија: аеродромите, граничните премини, на железничките и автобуските станици;
поставување билборди на сите гранични премини, попатни станици, автопати и наплатни станици, за зголемување на информираноста на странските и домашни туристи;
финасирање и дистрибуција на што е можно поголем број на туристички информативни материјали, мултимедијални компакт дискови кај реномираните странски туроператори, сите амбасади, конзулати и културни центри на Македонија во странство;
бесплатни обуки за претприемништво во туристичката дејност, во единиците на локалната самоуправа;
создавање информативно-едукативна туристичка интернет мрежа, со директна интерактивност меѓу Министерството за туризам и туристичките работници за подобра организираност и настап на странски пазари;
поттикнување на малото стопанство за промоција на изворни македонски производи во рамките на туристичката понуда;
лиценцирање на професионални туристички водичи за во планински, пештерски и подводни услови;
изработка и рекламирање на WEB-страници.
Покрај туристичките информации, страницата ќе биде постојано ажурирана со максимум интерактивни услуги;
Обучување на физички и правни лица сами да ја промовираат својата туристичка понуда преку изработка и рекламирање на WEB -страници;
изработка, печатење и дистрибуирање брошури наменети за странските туроператори, за саемите на туризам, амбасадите, меѓународните агенции и сите други места со пристап до странските пазари;
учество на меѓународни саеми за туризам кои претставуваат важен форум за средби со странски туристички оператори и можност за промоција на нашата туристичката понуда;
организирање работилници со селектирана група странски туроператори, заинтересирани за Република Македонија како туристичка дестинација;
организирање работилници со селектирани странски новинари, специјализирани во областа на туризмот, со организирана посета на основните туристички локалитети
отворање продавници за сувенири на аеродромите, на граничните премини, во хотелите односно секаде туристи имаат пристап;
поддршка на алтернативниот туризам.
Едукација во туризмот
Луѓето се клучен фактор за успехот во туризмот.
Вкупното задоволство на гостите со туристичката понуда директно зависи од квалитетот на услугите кои им ја даваат туристичките работници,
а успехот во работењето зависи од тоа како тоа се управува.
Една од приоритетните стратегиски цели е зголемување на бројот на високообразованите кадри во туризмот,
како и инсистирање на константна едукација на кадри на сите нивоа, за да се одржи чекорот со современите технологии и трендови во светскиот туризам.
На овој проблем мора да му се пристапува на сите нивоа – од менаџментот, преку сите нивоа на вработените во туризмот, до локалното население.
Притоа, покрај формалното образование за професионалците, потребно е да се развие и неформалното образование кај локалното население.
Исто така, со оглед на динамичниот развој на туристичката индустрија и постојаните промени на потребите на туристите, неопходна е примената на начелата на доживотно учење.
Системот на образование на туристичките работници мора да биде планиран и координиран на национално ниво, но без поддршка на образовни и научни институции, локалната власт и вложување во образованието на кадрите во самото претпријатие ефектот ќе заостане.
Образованието треба внимателно да се планира и да се приспособува на секое занимање во туризмот.
Особено е важно структурата на образованието да се конципира така што ќе вклучува современи дисциплини , знаења и вештини како и поголемиот дел од образованието на туристичките работници да се состои од практична обука.
Потребно е да се воведат и курикулуми за некои професии во туризмот кои кај нас дури сега почнуваат да заживуваат (консиерж, планински, спелеолошки, нуркачки водич и др.).
Треба да се поттикнат туристичките претпријатија за подобрување на едукацијата на вработените со следните мерки:
инвестирање и понатамошна едукација на вработените;
вработување на работници без работно искуство, кои потоа ќе се едуцираат;
повеќе практична настава за средно, вишо и високо образование;
образованието на туристичките работници локално ќе се организира и финансира од страна на локалната самоуправа, туристичките претпријатија и професионалните здруженија со максимална координација со Министерството за туризам, со цел оптимално да се искористат расположливите ресурси.
ПРОЕКТИ
1. Национален  проект  за  развој  на  руралните  заедници  преку  развојот  на  туризмот  (долгорочен)
Со  овој  проект  ќе  се  обезбеди  сигурен  бенефициски  потенцијал  од  туризмот  во  руралните  заедници, додека  се  одржува  заштитата  на  животната  средина  и  културата  на  локалниот  потенцијал.
Локалното  население  треба  да  учествува  во  заштитата  на  биоресурсите  и  нивно  одржливо  користење  и
да  ги  подели  бенифициите  од  природните  ресурси  во  сопственото  окружување.
За  таа  цел  потребно  е, уште  во  самиот  почеток  на  проектот  да  се  зајакне  образовниот  процес  и  да  се  оспособи  локалното  население  да  заработи  на  одржлив  начин  и
да  се  создадат  услови  за  негово  подеднакво  учество  уште  при  промовирањето  на  економскиот  и  социјалниот  потенцијал.
Задолжителни  услови  за  развој  се:
Основната  и  комуналната  инфраструктура.
Компоненти  потребни  во  следната  фаза  се:
•  паркинзи  за  коли;
•  хортикултурно  уредување;
•  изградба  на  мрежни  локални  пешачки  траси  во  околината;
•  отворање  на  локални  информативни  бироа;
•  водички  центри (за  водичи  за  локалното  природно, историско  и -културно  наследство);
• центри  за  локални  вештини (со  програма  за  обука  на  посетители);
2. Реконструкција  и  ревитализација  на  постоечките  објекти  за  сместувачки  капацитети, со  имплементирање  на  стандардите  за  одржлив  туризам.
3.  Програма  за  интерактивно  организирање  на  индивидуално  и  групно
•  движење  во  природа, велосипедизам;
•  посета  на  културни, историски  и  природни  споменици;
•  учество  во: локални  театарски  претстави  и  етно  манифестации, спортски  натпревари, дегустација  на  традиционална  храна, земјоделски  работи, како  и  учество  во  занаетчиски  работи.
Локалната  понуда  на  еколошка, пејсажна, културна, социјална  и  политичка  вредност  ќе  варира  во  зависност  од  руралната  средина  што  создава  мозаик  од  богата  национална  понуда  со  можност  да  се  претстави  и  конкурира  на  светскиот  туристички  пазар.
Проект  за  подигнување  на  свеста  за  одржлив  туризам  во  локалните  средини  (долгорочен)
•  Соработка  со  институциите  од  локалната  власт,
•  планирање  и  реализација  на  проекти  од  областа  на  одржливиот  туризам,
како  и  изготвување  годишна  програма  за  советување  на  локалното  население,
•  планирање  на  активности  за  унапредување  на  животната  средина  и
социо-економскиот  развој  на  локалната  заедница ,
•  прибирање  и  селектирање  на  разновидни  предмети  од  етнографско  богатство од локалната средина (носии, мебел, предмети, документи и др),
•  организирање  на  етно  манифестации  од  локален  карактер,
•  организирање  натпревари  помегу  локалните  заедници  за  подобрување  на  квалитетот  и  нивото  на  туристичката  понуда,
•  мултимедиумска  промоција  на  вредностите  на  локалните  средини.
Проект за медиумска промоција на Македонија како туристичка дестинација  во  земјата  и  во  светот (долгорочен)
Проектот  е  само  еден  од  начините  за  туристичка  промоција  на  Македонија  на  домашниот  пазар, во  непосредното  соседство, но  и  во  Европа  и  светот.
Македонија  досега  немала  континуирана  медиумска  промоција  како  туристичка  дестинација, што  е  неопходен  услов  во  услови  кога  државата  се  насочува  кон  развивање  на  оваа  стопанска  гранка.
Затоа  е  потребно  во  Македонија  конечно  да  се  појави  модерно  дизајнирано  месечно  списание  кое  тематски  ќе  ги  претставува  природните  убавини , богатото  културно  наследство, како  и  личностите  со  кои  Македонија  може  да  се  гордее.
Списанието ќе биде на над 100 страници, двојазично (македонски /англиски), богато илустрирано со врвни фотографии и со авторски текстови.
Паралелно, ќе  се  подготвува  и електронска  верзија  на  списанието, која  ќе  биде  интерактивна  и  достапна  за  многу  поширок  круг  консументи.
Списанието  ќе  биде  бесплатно  и  ќе  се  дистрибиура  до  сите  македонски  дипломатски, деловни  и  културни  претставништва  во  светот  и  во  соседството, во  канцелариите  на  странските  туроператори  кои  нудат  аранжмани  за  посета  на  Македонија.
На  домашниот  пазар  ќе  се  дистрибуира  во  сите  странски  дипломатски  и  деловни  претставништва  и фондации, како  и  во  туристичките  агенции, угостителските и сместувачките објекти, бензинските станици, министерствата  и  други  државни  институции.
Списанието  ќе  го  поддржи  Министерството  за  туризам  или  АППТРМ, во  содејство  со  други  министерства (економија, финансии, надворешни  работи, култура, транспорт  и  врски, земјоделство, шумарство  и  водостопанство, животна  средина  и  просторно  планирање) и  во  соработка  со  стопанските  комори  за  туризам  и  поголемите  домашни  комапнии.
На  тој  начин  Македонија  ќе  добие  медиум  со  кој  нејзиното  претставување  ќе  биде  квалитетно, разновидно  и  континуирано,
а  истовремено  како  туристички  атрактивна  дестинација, ќе  привлече  туристи  од  целиот  свет.
Мултимедијален  навигациски  пакет  за  туристички  тури  низ  Македонија (долгорочен)
Станува збор за пакет  кој  обединува  три  медиуми: видео, Интернет  и  ГПС, наменет  за  странски, но  и  за  домашни  посетители  кои  сакаат  подобро да ги запознаат убавините на одредени македонски дестинации, за авантуристи  и  оние  во  потрага  по  алтернативни  туристички  тури  низ  Македонија.
Примарна  цел  на  овој  проект  би  бил  промовирање  на  Македонија  како  атрактивна  туристичка  дестинација  низ  оживување  на  нов  аспект  на  нејзината  културно -историска понуда, не само во екот на сезоната, туку и во  текот  на  целата  година.
Проектот  може  постојано  да  се  шири  и  развива  во  повеке  правци  и  од  него  да  произлезат  околу  десетина  нови  проекти.
Проект -Конкурс  за  изработка  на  сувенир  на  Република  Макединија  и храната  како  сувенир
Проект  за  соработка  со  дијаспората  Враќање  кон  корените (Бацк  то  тcе  роотс) што  ќе  опфати:
•  Промоција  на  РМ  преку  локалните  медиуми (печатени  и  електронски) во  дијаспората;
•  организирање  на  туристички  групи  млади  и  пензионери  од  дијаспората  за  посета  на  Македонија;
•  Летни кампови за младите од дијаспората со  едукативно -забавни  содржини  преку кои ќе се запознаат со традиционалните вештини, занаети, музика, игри итн.
Проект  за  подигнување  на  гастро  културата  и  негување  на  традицијата  на  македонската  кујна
Преку  овој  проект  ќе  се  едуцираат  младите  во  областа  на  гастрономијата  и  правилната  исхрана  и  традициите  во  македонската  кујна.
Со цел да се подигне  свеста  кај  населението  за  здраво  живеење  и  нега  на  автохтоната кујна потребно е едукацијата да се изведува уште од мала возраст.
Со  овој  проект  со  едукација  ќе  се  започне  во  градинките  и  понатаму  во  повисоките  степени  на  образование.
Едукативните  семинари  од  овој  тип  може  да  се  реализираат  и  надвор  од  формалниот  образовен  процес  преку  соодветни  активности.
Во  училиштата  ќе  се  обучуваат  преку  разни  работилници, презентации, преку  пишани  материјали, брошури  и  др.
Надвор  од  образовниот  процес  обуките  ќе  се  одвиваат  како:
•  активности  планирани  во  организирани  летни  гастро -кампови;
•  ќе  се  организираат  посети  на  деца  од  соседните  земји  на  кои  ќе  им  се  даде  можност  да  се  запознаат  со  македонската  кујна  и  да  ги  почувствуваат  нејзините  вкусови  и-мириси;
•  ќе се организираат престојувања во вакви кампови и на деца на нашите иселеници на кои ќе им се овозможи да се доближат до традиционалната македонска кујна, кујната на своите баби;
•  ќе се организираат посети во рурални средини каде што веќе има развиен алтернативен туризам, каде што учесниците ќе може активностите да ги изведуваат во соодветен амбиент;
• учесниците ќе собираат рецепти од населението и ќе изготвуваат мали готвачи.
9. ОБРАЗОВАНИЕ
Образованието не смее да биде сметано само како алатка преку која ќе се стигне до пазарот на трудот,
туку и како битен елемент на интелектуалното и лично себереализирање.
Состојби
Интензивниот развој на науката и технологијата се должи на светските достигнувања во знаењата,
а клучната мисија на образованието е овие знаења и искуства низ различни облици да ги доближи до луѓето и стекнатите знаења ќе ги користат за сопствениот развој и развој на општеството.
Развиените земји подготвени влегоа во современите општествени текови и навремено го приспособија својот образовен систем на промените на општеството, безпоштедната конкуренција, особено во економијата.
Тоа приспособување подразбира либерализација, флексибилност и обезбедување квалитет на образовниот процес.
Во транзиционите  земји  како  што  е  Р. М  овие  промени  се  случуваа  многу  бавно.
Образовниот  систем  се  градеше  согласно  со  потребите  на  планската  економија, а  не  во  корелација  со  промената  на  демократизација  на  општеството.
Прв  значаен  исчекор  се  направи  со  донесување  на  Националната  стратегија  за  развој  на  образованието (НСРО) 2005 -2015 и
како  таква  е  општ  патоказ  како  да  се  доближиме  до  европските  вредности  на  трансфер  на  знаења  и  вештини.
Најголем недостаток на НСРО е што немаше предвидено динамика на реализација.
Децентрализацијата на образованието како најзначајна придобивка за Единиците на локалната самоуправа (ЕЛС) ја дочекаа неподготвени, неекипирани и сеуште повеќето општини немаат направено локални стратегии за развој на образованието.
Во повеќето општини образовната политика ја водат:
о едно лице задолжено за образование (околу45% );
о одделение (45%);
о сектор(6% )
и тоа без локална стратегија за образование која треба да биде базирана на современите потреби на економијата и општеството.
Од општините се очекува да имаат поголема одговорност за образованието,
квалитетот на образовните услуги да биде унапреден,
поефикасно користење на ресурсите во образованието,
да јакне училишна автономија,
а сето тоа да доведе до намалување на невработеноста кај младите луѓе.
Програмски приоритети
Министерството за образование и наука треба да пристапи кон изготвување на посебен образец за стратешки развој на локално ниво и врз основа на тоа да се планира стратегискиот план за образованието на државно ниво;
Образование за сите без разлика на етничка припадност, нација, социјален статус и др.;
Подигање на образовното ниво на населението;
Промоција на културен идендитет,
негување и манифестирање на позитивен пристап кон различноста;
Продолжување со сеопфатеност на ученици во основното и средното образование;
Реформи во средното стручното образование и воведување кредит трансвер систем ( КТС) кој ќе обезбеди рационална подвижност на кандидатите во доживотното учење, во средното и постсредното образование, и конзистентна поврзаност со високото образование;
Промени во гимназиското образование;
Поврзување на МОН со други институции, МТСП (Министерство за труд и социјална политика) и
формирање сектор за образование во истото, кој ќе ја следи и спроведува државната политика во образованието, ќе дава мислење за уписната политика и потребните кадри по примерот на развиените земји во ЕУ;
Воведување на постсредно образование, специјалистичко образование, како услов за поголема компатибилност со стандардите на земјите од Европската Унија;
Образованието на возрасните како клучен инструмент на социјалната трансформација на општеството;
Поврзување на формалното, неформалното и информалното образование;
Промовирање на доживотно образование и соработка со установи од невладиниот сектор кои можат да преземат дел од обуката за возрасни и нивна акредитација;
Суштински квалитетни подобрувања на задолжителното образование;
Нови модели на настава и учење со примена на ИКТ;
Поголема соработка со синдикатите на просветните работници;
Иницирање на поголемо учество на стопанските комори и коморите на занаетчии во креирање на стручни образовни профили;
Создавање на ефикасна стручна и институционална поддршка на системот за образование и
усовршување на наставниците;
Доживотно учење и професионален развој на наставниците;
Истражување и развој како битни елементи за креирање на образовната политика;
Постојано зголемување на финансиските средства наменети за образованието;
Создавање услови и критериуми за следење и оценување на квалитетот на наставата;
Унапредување на квалитетот на образованието преку меѓународна соработка;
Зголемување на значењето на неформалното образование како универзална потреба на човекот;
Доживотно учење за лицата со попреченост;
Иницирање поголема соработка со невладиниот сектор,
ученичките асоцијации,
здруженија на совети на родители,
граѓански здруженија за заштита на правата на децата;
Будно следење на реформите и реултатите од реформите во соседните земји и во Европа кои би помогнале да се имплементираат и во нашето образовнаие, за подобро функционирање и имплементирање или избегнување на веќе искористените практики;
Бесплатен интернет пристап во сите училишта без исклучок.
ОСНОВНО ОБРАЗОВАНИЕ
На основното образование во изминатите децении му се посветуваше најголемо внимание со оглед дека единствено тоа беше задолжително и можеби затоа во сите пишани анализи е оценето како најорганизирано, со релативно стабилни наставни планови, програми и учебници.
Затоа треба да се продолжи со стратегијата за целосно опфаќање на децата во воспитнообразовниот процес со цел намалување на процентот на неписменоста.
Во тек е воведување на деветгодишно образование.
Реформата се одвива со определени пропусти поради ненавременото планирање на развојна стратегија.
Нема квалитетно следење и анализа, без простор за моментни интервенции, кои се неопходни, а не се предвидени во целост.
ОБРАЗОВАНИЕ ЗА ЛИЦА СО ПОСЕБНИ ОБРАЗОВНИ ПОТРЕБИ
Во Република Македонија постојат таканаречени специјални паралелки во основните училишта и посебни специјализирани средни стручни установи каде стручно се оспособуваат ученици со посебни образовни потреби (ученици со пречки во психичкиот развој, ученици со оштетен слух и ученици со оштетен вид).
ДОМ смета дека за подобрување на состојбите треба да се преземе следново:
Перманентна обука на наставниот кадар и стручните лица за работа со ученици со ментална попреченост (соодветна помош и поддршка);
создавање на архитектонски можности во училиштата за пристап на лица со физичка попреченост;
Инклузија на ученици со низок степен на ментална ретардираност во редовни училишта под постојан надзор на стручна служба, социјален и здравствен работник и дефектолог;
Намалување на бројот на учениците во паралелката;
Кампања за подигање на свеста на лицата без попреченост и нивните родители уште во најраната возраст во градинките, основните и средните училишта, за оваа ранлива категорија на млади луѓе (без предрасуди и дискриминација).
ГИМНАЗИСКО ОБРАЗОВАНИЕ
Гимназиското образование во моментот егзистира со три насоки со по два изборни пакети.
Оваа раситнување доведе до намалување на квалитетот затоа што се случува по одредени предмети да има по 40 ученика, а во други по 10 ученика.
Проектните активности кои се замислени да го поттикнат креативното мислење, критичкото расудување, инвентивноста, се избор на учениците и тоа по две за секоја година.
Многу од овие проектни активности се формални, а не суштински.
Затоа ДОМ ќе се залага за:
oкрупнување во две насоки
о природни науки и
о општествено-јазични
со што би се надминал проблемот со бројот на ученици и приближно би добиле рамномерни паралелки;
да се намали бројот на проектни задачи по една во третта и четвртта година и тоа од предмети во интерес на одбраната насока
СРЕДНО  СТРУЧНО  ОБРАЗОВАНИЕ (ССО)
Една  од  посериозните  причини  за  невработеноста  на  младите  е  не  приспособеноста  на  стручното  образование  да  се  носи  со  брзиот  технолошки  развој,
недоволната  флексибилност  на  средното  и  постсредното  образование  за  брзите  промени  што  ги  наметнува  пазарот  на  трудот.
Во однос на Копенхагенската декларација, која се однесува на усогласување на реформате во средното стручно образование, Република Македонија нема постигнато виден напредок.
Кредит трансфер системот во овој под систем на образование, Рамката на квалификација, стандарди на вештини во стручно образование се императив кои се далеку од нашата реалност.
Затоа ДОМ ќе се залага за:
Центарот за средно стручно образование и обука треба посериозно да пристапи кон изготвување концепт за примена на кредит трансфер системот во средното стручно образование како услов за поголема мобилност на учениците и наставничкиот кадар во државата и надвор од неа.
ССО (ако се иземат економските, медицинските и во поново време информатичките образовни профили) со години наназад се соочува со низа проблеми:
1.  Лоша уписна политика (за сметка на гимназиските паралелки се намалува интересот за стручните).
Ако целта на гимназиите е исклучиво подготовка на ученици кои ќе го продолжат школувањето на факултетите, тогаш се наметнува прашањето: Со која квалификација ќе се здобијат тие што не продолжуваат на високообразовните установи?
Оттука е потребно:
бришење на колоната гимназиско образование во Агенцијата за вработување и задолжителна преквалификација во некоја струка и степен на образование,
формирање сектор за образование на ниво на секоја општина во подрачните министерства за социјала и труд во чиј состав ќе има стручна комисија (психолог, социјален работник, дефектолог) која ќе ја има улогата на посредник помегу образованието и пазарот на трудот и
ќе работи како советодавно тело за професионсална ориентација.
Задолжително секој ученик кој завршува основно образование, во присуство на старател да помине низ ова комисија и од неа да добие препорака во кое средно училиште ученикот може најлесно да се вклопи.
2.  Оценките од основното образование не кореспондираат со фактички усвоените знаења и проблеми во совладување на понатамошно предвидени наставни програми опфатени во ССО.
Затоа треба:
по прва година да се направи селекција според покажаниот успех од и да се избегне притисокот на наставниците за нереално оценување, екстерно оценување за клучните предмети за:
о 4-годишно образование -добивање звање техничар,
о 3-годишно образование -добивање звање висококвалификуван работник,
о  од ученици со најслаби резултати независно во кој образовен профил биле да им се понуди 2-годишно звање нискокфалификуван работник за струката во која тој се образувал (хрватски модел).
3.  Голем број ученици се нередовни на часовите, самоволно ги напуштаат последните часови, се толерираат изостаноците од страна на наставниците поради објективни причини, а инспекциските органи ги враќаат, со што се нарушува принципот еднаквост за сите.
За  надминување на оваа состојба ДОМ ги предлага следниве мерки:
изостаноците да се преносливи низ годините,
да се вреднува редовноста и ученици кои неможат да се дисциплинират да се префрлат во понизок степен на образование до крајното 2 годишно образование.
4.  Поголем број родители не се интересираат за напредокот на децата во образовниот процес.
Семејството како основна клетка на воспитно-образовниот процес ја губи својата улога,
често се случува родителите да не присуствуваат на родителските состаноци, а со самото тоа тие постепено го губат авторитетот пред сопствените деца.
Враќањето на улогата на родителот во воспитнообразовниот процес, ќе го постигнеме преку следниве мерки:
ученициите од прва година и нивните родители на почеток на учебна година задолжително да присуствуваат на организирани работилници од страна на психолог и педагог во присуство на социјален работник задолжен за образование ( родителите да добијат сертификат дека ја поминале обуката);
со уписот во прва година родителите да потпишат документ (договор) со училиштето, во кој ќе бидат опфатени сите права и обврски како на учениците така и на родителите.
Искуството кажува дека усното кажување ништо не значи.
ТЕХНОЛОГИJA НА ОБРАЗОВНИОТ ПРОЦЕС (скратено ТОП)
ТОП ќе ја третираме од повеќе аспекти бидејќи како партија сметаме дека овој проблем е од суштинско значење за сите видови и степени на образованието, основното, гимназиското, а особено стручното, каде треба да се стекнат вештини соодветни на струката и на пазарот на трудот да му се понуди квалитетен кадар кој брзо ќе се вклопи во општествените текови и на пазарот на трудот.
НАСТАВЕН ПРОЦЕС
Во изминатата деценија и покрај низата обуки кои беа спроведени на сите нивоа на образовниот процес како пилот проекти, чија цел беше да заживее интерактивноста во наставниот процес каде центарот на вниманието ќе биде ученикот, а не наставникот, каде наместо трансфер и меморирање на факти ќе се стекнуваат знаења и вештини, останаа само на проектите без нивна трајна имплементација, затоа што не се создадоа предуслови за интерактиво изведување на наставата.
Законското  решение  за  бројот  на  ученици  во  паралелка  е  од 25 -34 ученика.
Некаде се почитува, но некаде е  под  или  над  тоа  решение.
ЗначИ, во  стартот  имаме  или  немаме  можност  за  квалитетна  настава, интерактивност  и  нерамномерна  ангажираност  на  наставниците.
Затоа  ДОМ  смета  дека  треба  да  се  направи  законска  измена  со  која  бројот  на  ученици  во  една  паралелка  ќе  биде  од 15 -25 ученика.
НАСТАВНИ ПЛАНОВИ, СОДРЖИНИ И ПРОГРАМИ
Во последната деценија во неколку наврати се интервенираше во насока на трансформација на образованието.
Структурата на наставните планови, а со тоа и наставната програма, остана речиси непроменета барем што се однесува до нивниот обем.
Со наставен план се утврдуваа наставните предмети што се изучувааат по оделенија, години, неделениот и годишниот број на часови.
Наставните програми се реализираат како задолжителни, изборни и факултативни (факултативните се слабо застапени).
Со наставните програми се уредуваат целите, наставните подрачја, темите, содржините, образовните стандарди и секако профилот на наставникот кој ја реализира наставната пограма.
Наставните планови и програми ги изготвуваат советници од Бирото за развој, неколку наставници, универзитетски професори и академици кои имаат доминантна улога во одлучувањето.
Секоја професионална група за различни наставни програми се бори за пообемна програма, а со тоа и зголемување на фондот на часовите за предметот.
МОН, поконкретно министерот ги одобрува и како такви се дистрибуираат до училиштата.
Поради предимензионирани наставни планови се јавуваат организациски тешкотии, наставниците се тркаат со времето да ја реализират програмата и кај сите учесници во наставниот процес се јавува чувство на оптовареност.
Креативноста, инвентивноста, интерактивноста со толку обемни програми се маргинализирани.
Наставниците се единствени практичари во овој процес и најупатени како програмата се имплементира и колку е таа прифатлива за учениците, но тие не беа вклучени во нивната подготовка и досега никој од нив не побарал повратна информација.
Затоа ДОМ предлага:
Приспособување на наставните планови и програми во основното и средното образование кон тие со образововниот систем на членките на ЕУ;
Наставните теми во наставната програми да се редуцираат за сметка на повеќе часови за повторување, утврдување, истражување, интерактивност.
Современ курикулум треба да понуди стекнување знаење, вештини, градење на ставови од страна на учениците, а не центарот на вниманието да е наставникот;
Во курикулумите на основното и средното образование да се вметнат содржини кои ќе промовираат доживотно учење и ќе ја развиваат свеста кај децата и младите за доживотно учење, во функција на зајакнување на нивната вработливост;
Задолжително во основните училишта да се воведе предмет во кој ке се подигне свеста кај младата популација за значењето на превентивна екологијата,
националнато културно наследство и традиција (интерактивна и практична настава);
При изработка на наставните планови и програми за ученици со попреченост задолжително да учествуваат стручни лица и претставници на здруженија на лицата со попреченост, со цел истите да одговарат на нивните потреби и можности;
Во наставните планови да се вратат наставните предмети кои ја изразуваат креативноста на овие лица (ликовно воспитание, музичко воспитание);
Во процесот на одлучување на употреба на програмите задолжителна процедура на одлучување да имаат наставниците, стручните активи, родителите, локалната власт и пошироката јавност преку јавна расправа;
Системско програмирање на содржини за работа со надарени ученици (досега тоа се одвива кампањски);
Училишните програми треба да го вклучат сексуалното образование, да се фокусираат на сексуалните и репродуктивни права од областа на здравството,
но исто така и да се почитуваат оние коишто имаат различна сексуална ориентација, со цел да се надмине хомофобичноста уште од најрана возраст;
Флексибилни рамковни наставни планови (напуштање на строго определен список на задолжителни предмети за изучување во средните училишта);
Педагошки осмислени планови и програми за реализација на неформалното образование.
УЧЕБНИЦИ
Во услови кога училиштата не располагаат со наставна опрема и дидактички средства, учебниците се единствено средство за реализирање на целите за наставата.
Проблемите во учебникарството се провлекуваат наназад неколку децении, ако се изземе основното образование, а до некаде и гимназиското, па слободно можеме да кажеме дека стручното образование и пооделните струки од нивното формирање до денеска немат учебници.
Ако патем се појавеше некој учебник, тогаш истиот е со пренагласена обемност и енциклопедиски карактер, со пресликана наставна програма,
а отсуствува дидактичката вредност која би го насочувала учебникот во функција на учењето.
Во основното образование е направен позитивен исчекор со понуда на повеќе учебници од еден наставен предмет, и на ниво на училиштето предметните наставници имаат можност да изберат.
Стручните училишта, особено наставниците кои предаваат стручни предмети, се оние кои се и автори на наставните единици и реализатори на наставниот процес.
За надминување на ваквата состојба ДОМ ќе се заложи за спроведување на следниве мерки:
стандарди за учебниците и за наставните материјали;
создавање на современи учебници, со компакт дискови и прирачници за наставници;
тимско создавање на учебниците;
во тимовите ќе доминираат наставници- практичари обучени за тоа;
авторите врз база на реални показатели (засега тоа се само екстерните оценувања) треба да пристапат кон програмирање на учебник;
учебникот кој конкурира за употреба потребно е предходно да се понуди на наставниците, а стручните активи да се произнесат за да може соодветно според добиените резултати Министерството за образование и наука да даде согласност.
Наставниците се единствените и најкомпетентни да оценат со кој квантум на приемчивост располагааат учениците и во колкава мера учебникот ќе ја исполни својата функција;
најмалку шест месеци пред почетокот на учебната година потребно е да се изберат учебниците и авторите на истите од страна на наставниците и училиштата, а веднаш потоа и издавачките куќи за нивно печатење, за да може навремено да бидат дистрибуирани до училиштата.
OЦEНУBАЊE
Оценувањето се одвива перманентно.
Усните одговори, кои ги вреднува наставникот и тестовите на знаење, ако се конципирани според тежина и бодовна листа, овозможуваат еднаквост за сите.
Сега наставникот сам ги подготвува тестовите, така што имаме појава на субјективизам.
Со воведувањето на државната матура, екстерното оценување и екстерна проверка на осмооделенците минатата година, имаме сериозни индикации дека по некои предмети има до 2,5 пати повисоки оценки од покажаниот резултат на екстерната проверка.
Во екстерното оценување се оценува само наученото, додека оценките се тие кои во себе ги содржат и другите вештини кои ученикот ги поседува.
Досега е дозволено отстапување од екстерното оценување (за една оценка повеќе).
За подобрување на состојбите во овој дел од образовниот процес, ДОМ ги предлага следните мерки:
изготвување на посебна предметна програма за наставната дисциплина докимологија, која би се интегрирала во студиски програм на сите институции и факултети со наставна насока;
Бирото за развој на образование и Центарот за стручно образование да изготвуваат тестови, полугодишни и годишни, истите да се спроведат и таа оценка да учествива со 70% во вкупната оценка, а 30% да биде оценка од наставникот кој ќе ја вреднува редовноста, креативноста, активноста на часовите, проектните задачи сл.
Ваквиот начин на оценување од една страна ќе овозможи да заживее екстерното оценување,
а од друга страна олеснување на наставниците, затоа што подготвувањето на тестови има посебен пристап и не може секој да го прави;
систем на верификација на неформалното образование.
РАKOBOДEЊE
Со училиштата раководат директори, а управуваат училишни одбори составени од наставници, родители, претставници од локалната заедница и преставник од владата.
Работата на училишните одбори е нетранспаретна и останува во тесен круг.
Изборот на директорите е исклучиво партиски, по препорака на Училишниот одбор, а изборот го врши Градоначалник.
Со постоечкиот закон приоритет имаат оние кои имаат лиценца за директори.
Обуката за лиценца чини 400 €, што за скромниот личен доход на наставниците е висока цена, ако се земе предвид дека многуте сегашни директори се здобија со бесплатни обуки за лиценца.
Затоа ДОМ ги предлага овие мерки
законска измена за избор на директор;
еднаков третман на лица со лиценца и без лиценца ако сите други услови од конкурсот се задоволени, а по изборот во временски рок од една година да се здобие со лиценца (како за наставници);
изготвување нови критеријуми за избор на директори;
воспоставување процедура на добро управување,
воведување на ИСО стандарди;
организирање на кампоњи со цел да се анимираат родителите (особено оние кои членуваат во училишните одбори) за активно вклучување во креирање на развојот на училиштата и на тој начин ќе се воспостави релација помеѓу граѓаните и јавните установи;
предлагање и избор на членови во училишни одбори да се врши по пат на интерни огласи,
за наставници изборот да го врши Наставничкиот совет со тајно гласање,
а за родители исто така Советот на родители во полн состав, исто така со тајно гласање;
воспоставување процедури за унапредување на работата на училишните одбори,
како и нивно поефикасно и потранспарентно работење во услови на децентрализација и јакнење на училишната автономија.
СТРУЧНИ СЛУЖБИ (педагози и психолози)
Во повеќето училишта стручните служби најмалку се искористени за она што треба да биде нивната работна задача и за што се остручиле, а тоа е работата со учениците и со родителите.
Ваквата состојба е наследен рецидив од минатото.
Транзицијата го направи своето, а овие служби во изминатите години не беа зафатени со посериозни обуки од страна на МОН,
некои самоиницијативно се вклучија во невладиниот сектор каде стекнаа искуство и почнаа стекнатото знаење и искуство да го применуваат во матичните училишта и притоа да покажуваат позитивни резултати во работата со учениците и нивните родители.
ДОМ ги предлага следниве активности за подобрување на состојбата:
МОН да изработи програма за работа на стручно-педагошката служба дефинирана во законската регулатива, со прецизно дефинирани работни задачи;
стручните служби да изготвуваат унифициран писмен извештај за реализиран разговор со препорака за подобрување на одредена состојба на ученикот;
изготвување на дневен, месечен, годишен план за работа презентиран пред Наставничкиот совет;
организирање перманентна едукација на ова служба според современите трендови во светот;
организирање заеднички работилници за ученици и родители, а по потреба и наставници;
доекипирање на оваа служба со социјален работник и дефектолог, а по потреба и со здравствен работник.
НАСТАВНИЦИ
Кога се говори за наставниците, се има впечаток дека ниските плати се единствениот недостаток.
Точно е тоа дека платите на наставниците се на најниско скалило од сите други државни јавни установи.
Точно е дека во изминатите 4 години има годишно покачување од 10%-на проценти кои не соодвествуваат со севкупниот пораст на цените.
Достоинството на просветниот работник во општеството е потценето од повеќе аспекти.
Во колективните договори постојат категории на наставници чии примања би зависеле од постигнатато ниво во професионалната кариера, што во релноста не функционира.
Така израмнетите плати делуваат демотивирачко за здрава конкуренција.
Демотивирачки делува и отсуството на критериуми за вработувањето и вреднувањето,
оттука се наметнува едно логично прашање во ваква состојба на образование.
Кој е тој што треба да го оцени наставникот?
Затоа ДОМ предлага:
формирање на Национален совет за професионален развој на наставниците кој ќе има советодавна улога на Министерот, во кој ќе членувааат наставници со долгогодишно искуство, директори, родители, претставник од високото образование и ќе ги третира прашањата поврзани со наставникот (правни акти, обуки пред вработување, професионален развој, сертификација);
екстерна тајна анкета од страна на МОН наменета за учениците кои ќе го вреднуваат наставникот (80%) и 20% директорот, стручната служба и наставнички совет;
да почне да се применува колективен договор во однос на плати;
во процесот на регрутирање и селекција на наставен кадар МОН да изготви унифицирана апликација, образец за биографија, стандардизирани тестови со кои ќе се идентификуваат компетенциите на апликантите за вработување, притоа да се вреднува и неформалното образование и волонтирање во граѓански здруженија;
конкурсите за слободни работни места да бидат објавувани на време, во ист временски период на крајот на учебната година во еден ист дневен печат за да може навреме да се направи избор, а не откако ќе започне учебната година;
на техничките факултети да се воведат по избор на студентите предмети, програми за обука на наставнички кадар за средни стручни училишта;
државата треба да обезбеди одржлив систем на финансирање на дообука на наставниците;
МОН да ги зајакне подрачните министерства;
во ова фаза на децентрализациија МОН, преку ЗЕЛС да инсистира на зголемување на процентот од локалните буџети за образованието.
УЧЕНИЦИ
Во  изминатите  години  се  прават  видни  напори  од  страна  на  државата, се  преземаат  реконструкции  и  изградба  на  нови  училишта,
се  врши  замена  на  веќе  дотраен  училишен  инветар,
компјутеризацијата  како  најзначаен  проект,
се  воведува  бесплатен  превоз  на  учениците,
бесплатни  учебници,
се  зголеми  опфатот  на  бројот  на  учениците  во  образовниот  процес.
Но  факт  е  дека  ако  наназад 30 -40 години  ништо  не  се  вложувало  тешко  дека  се  ќе биде  постигнато  за  кусо  време.
Со  процесот  на  децентрализација  училиштата  се  под  ингеренција  на  ЕЛС (одржување, струја, вода, комуналии, затоплување, телефони, материјално-технички  услови), а  платите  се  од  државниот  буџет.
Ако  се  изземе  Скопје  кое има  централно  греење, во  сите  други  градови  имаме  состојба  на  недоволно  затоплени  училници  и  под  пропишаните  стандарди, кровови  кои  прокиснуваат, двосменска, па  дури  и  тросменска  работа.
Затоа е потребно:
создавање услови за едносменска работа во училиштата како импреатив за поквалитетно усвојување на знаења;
перманентно подобрување на материјално техничките услови, медијатеки, читални;
во изготвувањата на статутите на училиштата во делот за ученици да учествуваат и учениците, со што би се избегнало чувството за наметнатост и би имале поголема одговорност кон почитување на сите правила и одговорности;
да се направи увид на фактичката состојба на сите училишта и да се направи список на сите оние на кои им е потребно реновирање и санирање како и обезбедување на огрев, со што ке се избегне прекин на учебната година, а листата би била составена од училиштата на кои според степенот на потребите и недостатоците им е потребна итна санација.
Во овој дел да се обрне внимание на училиштата во руралните средини;
зголемување на безбедноста на учениците и
промоција на политики за превенција од конфликтни ситуации, толеранција и ненасилство;
реконструкција и изградба на училишни одморалишта со осмислени програмски содржини;
волонтирање и работа од страна на надарени ученици со послаби ученици и нивна сертификација;
од основно преку средно образование организирање на бесплатни зимски и летни школи за надарени ученици во областа на природните науки како императив за техничко технолошкиот развој, осмислени едукативно со познати предавачи на светско ниво;
во мултиетнички средини задолжително во годишните програми на училиштата да влезат проекти кои ќе упатуваат на заеднички активности (од областа на животната средина, културата на живеење, запознавањето со други традиции, толеранцијата, комуникациските вештини итн.);
Стимулирање на талентираните ученици по пат на стипендии и специјални програми на билатерално ниво, со кои ќе се овозможи престој во странски држави за збогатување на знаењето;
Воведување на предметот етика во средните училишта која ќе овозможи изградба на автономна морална личност.
ВИСОКО ОБРАЗОВАНИЕ
Состојби
И покрај напорите за остварување на зацртаните принципи, усвоени со потпишувањето на Болоњската Декларација од страна на Република Македонија во 200_? година, високото образование се уште не ги задоволува потребите на општеството за квалитетна и современа едукација.
Со зголемувањето на бројот  на студентите од една страна, и намалувањето на  бројот  на  наставно-научниот  кадар  од  друга  страна, доаѓа  до  општо  опаѓање  на  квалитетот  на наставата  на  универзитетите  во  РМ, а  со  тоа  и  создавање  на  квалитетни  стручни  и  научни  кадри.
Поради несоодветните можности за реализација на Европскиот Кредит Трансфер  Систем (ЕКТС), доаѓа  до  половично  оставрување  на  целите  на  истиот  систем.
Некои  високотообразовни  институции  страдаат  од  хроничен  недостаток  на материјални, просторни и техничко-технолошки услови за наставно-научна работа.
Приоритети
- Поголема морална и материјална поддршка на високото образование од страна на државата.
- Подобрување на квалитетот на високото образование во сите сегменти, посебно на планот на имплементацијата на принципите на Европскиот Кредит Трансфер Систем (ЕКТС), со негова доследна примена, прилагодена кон организационите, финансиските, просторните и кадровски капацитети на универзитетите во Република Македонија, особено на Универзитетот Св. Кирил и Методиј.
- Посебно  внимание  треба  да  му  се  посвети  на  местото  на  научно -истражувачката работа, која, како резултат  на  лошото  спроведување  на  ЕКТ системот, доведе  до  материјално и морално маргинализирање на науката на високообразовните институции во РМ.
- Поради  големиот  и  хроничен  дефицит  на  наставно-научниот  кадар  на  универзитетите, треба  да  се  вложат  вонредни  напори  за  вработувања  на  научно-стручни кадри,
како  и  спречување  на  натамошниот „одлив  на  мозоци” од  РМ.
Мерки и активности
- Модернизација  на  постојните  и  изградба  на  нови  објекти, наменети  за  високообразовна  и  научна  дејност  на  факултетите  и  универзитетите.
- Доопремување  и  модернизација  на  високообразовните  институции  со  современи техничко-технолошки помагала (компјутери и друга модерна опрема), пред  се  за потребите  на  наставниот  процес.
- Заложби за максимално искористување на можностите за научни и студиски  престои  на  наставно-научниот  кадар  во  странство, посебно  на  младите.
- Снабдување и збогатување на библиотеките со современа стручна и друга литература и
дигитализација  на  библиотечните  фондови.
- Стимулација на преведувачката и издавачката дејност на универзитетите.
ЗАКЛУЧОК
За образовниот процес е многу важно особено во оваа фаза на децетрализација, законските измени да бидат проследени со широки дебати, бидејќи тоа е столб на севкупниот развој и ги тангира сите чинители.
Државата постојано треба да го зголемуна буџетот за образованието за да се доближи до европските образовни стандарди.
Интензивно треба да се работи на подзаконски акти, правилници со точно прецизирани цели, задачи и одговорности без можност за нивна погрешна интерпретација и секако најважниот дел нивна контрола во процесот на имплементацијата.
Образованието треба да биде сфатено преку концептот за доживотно учење и никако не смее да се сведе на сиромашно академско учење.
Неформалното образование кое се нуди преку волонтирање во граѓански организации е клучен дел од образованието и како такво треба да биде внесено во образовните курикулуми.
Ваквото образование обезбедува вештини и вредности кои што се од особено значење за живот во едно општество (заедничко размислување, толеранција, посветеност, интерперсонални вештини).
Со формирањето на Националната агенција за програмите на заедниците во образованието, ќе се обезбеди примена на принципот на децентрализирано управување со европските фондови.
Од 2008 РМ има целосен пристап кон интегрираната програма за доживотно учење 2007–2013 година, во чии рамки се потпрограмите: Комениус, Леонардо да Винчи, Сократ, Еразмус и Грудвиг.
Во  однос  на  европските  институции  нивото  на  сознанија  кај  нашите  учесници  во  образованието  не  е  задоволително, поради  што  треба  интензивно  да  се  продолжи  со  соодветни  европски  интерни  обуки.
Со оглед на моменталниот статус како земја кандидат за членство во ЕУ, Република Македонија во претстојниот период треба многу поефикасно да ги користи услугите на ЕТФ (Европска агенција за обука), особено во делот на претпристапните фондови и Програмата за доживотно учење 2007-2013 на ЕУ.
Како општ заклучок може да се каже дека образованието не смее да биде сметано само како алатка преку која ќе се стигне до пазарот на трудот,
туку и како битен елемент на интелектуалното и лично себереализирање.
10. КУЛТУРАТА-НАЦИОНАЛЕН БРЕНД
Културата е единствен и најмоќен национален бренд по кој Македонија се препознава во светот.
Состојби
Културата претставува единствен и најмоќен национален бренд по кој една земја се препознава во светот.
Слободата на творештвото е базичниот елемент за секоја култура во секое демократско општество.
Еден од главните приоритети на ДОМ е прифаќањето и афирмацијата на вистинските вредности на индивидуалното творештво кое ќе не интегрира во современите текови на европската и светската култура, каде што Република Македонија со својата современа и културна историја, всушност, припаѓа
ДОМ се залага за создавање предуслови за афирмација на слободата во уметничкото творештво преку развојот на националната култура и уметност, вклучително и на културата и уметноста на етничките заедници.
За разлика од програмите на другите политички партии во Република Македонија ДОМ инсистира културата да биде еден од нејзините водечки приоритети затоа што таа претставува единствен и најмоќен национален бренд по кој Македонија се препознава во светот.
Приоритетните заложби на ДОМ во областа на културата се:
1. изнаоѓање нови форми и начини на заштита на македонскиот јазик од наплив на туѓи јазични влијанија, преку:
- стриктна примена на одредбите на Законот за употреба и заштита на македонскиот јазик,
- конституирање на стручни тела за негување на чистотата на македонскиот литературен јазик преку сите електронски медиуми,
- негово примерно користење во сите јавни настапи, комуникација, печатени изданија од општ или специјализиран карактер,
- задолжително ангажирање лектори во сите медиуми, електронски и печатени за коригирање на текстовите што се соопштуваат (пишуваат или читаат на тв и радио станиците и во печатените медиуми,
- стручна обука на сите спикери, презентери, новинари, водители во електронските медиуми за правилно изговарање и акцентирање на зборовите и текстовите,
- создавање стручни тела за супервизија на преводите во стручната и друга литература;
- создавање учебници на македонски јазик (авторски или преведени од други јазици) за студентите на сите универзитети во РМ;
2. заштита на националниот и културниот идентитет на македонското малцинство во соседните земји, преку заеднички проекти од областа на културата;
3. стимулативна даночна и царинска политика и други стимулативни мерки во културата - изготвување подзаконски акти или посебен закон за значителни даночни олеснувања за стопанственици кои поддржуваат проекти во културата и други мерки;
4. оспособување на делови од културата за самофинансирање и пазарно делување;
5. професионален менаџмент тимови од професионалци кои ќе ги раководат и организираат културните институции, ќе се грижат за обезбедување на алтернативни извори на финансирање и ќе ја промовираат културната продукција;
6. заштита на културното наследство и музеологија:
отворање археолошки школи со користење на странско искуство,
интензивирање на соработката со археолози, музеи и универзитети од развиените земји во смисла на нивно финансирање на археолошки истражувања во Македонија;
7. поддршка на старите и создавање нови институции за промоција, развој и унапредување на сценската уметност: фестивали, истражувачки студија, институти и др.;
8. поддршка на ликовната уметност преку формирање меѓународни ликовни колонии, нови форми на соработка помеѓу занаетчиите и ликовните уметници, локални уметнички работилници за заживување на старите занаети преточени во модерна форма и апликација;
9. оспособување на делови од културата за самофинасирање и пазарно делување со што ќе се олесни финасискиот притисок на оние делови на културата кои се дефинираат како „непазарни”,
10. поддршка на незвисниата културна сцена - поголема поддшрка на алтернативната културна сцена што ја сочинуваат независните културни организции кои живеат претежно од странски фондови и донации, самостојните уметници ( посебно младите уметници), книжевници, куратори, критичари и други кои немаат обезбедени постојани приходи;
11. развој на културниот туризам -поддшрка на локалните традиции, занетите, обичаите, санација на спомениците на културата, развој и санција на постоечката локална културна инфраструктура во општините кои се наоѓаат во руралните и неразвиените општини и делови во Македонија, со што ќе се поттикне развојот на туризмот и на овие општини во Македонија;
12. поддршка на научните истражувања во областа на културата -поголема поддршка на истражувачки проекти, како и списанија од областа на културата преку кои ќе се дојде до нови научни сознанија за културните вредности во Македонија, посебно во одреденни гранки и области како етнологијата, музеологојата, историјата на уметност, теоријата на уметност, книжевноста, естетиката, археологијата, театрологојата, култиролошките науки и друго;
13. усвојување на докментот Агенда 21 за култра од страна на локалните самоуправи во Македонија, како прв меѓународен документ со глобална мисија кој воспоставува одговрности на градовите и локалните самоуправи за културниот развој на заедницита;
14. примена на принципите на еко-дизајн во сферата на индустријата, земјоделството, културата: применета уметност, ликовна уметност, заштитата на културното наследство, примена на еко-глазури, еко амбалажа и дизајн, односно целосна примена во повеќе стопански гранки во општеството.
Еко-дизајнот претставува една од најсовремените форми во дизајнот, бидејќи тој во себе содржи повеќе аспекти: естетските, дизајнерските, ергономските и еколошките вредности и аспекти на делување.
Неговата примена во светот е веќе видлива.
Стремежот на човекот кон здрав живот (начин на живеење во природни и здрави услови) се повеќе го актуелизира еко-дизајнот;
15. реорганизирање или пренамена на објекти во урбаните или руралните населени места во културни центри или објекти за афирмирање на алтернативната уметничка сцена.
Во овој вид објекти се вбројуваат затворени фабрики, хангари, скривници, кино-сали, домови на културата и други објекти кои се вон употреба;
16. создавање и развивање проекти од областа на културната и уметноста кои се совпаѓаат со полититките на зелената опција.
Културата како економска категорија -културни индустрии (издаваштво и е-издаваштво, аудио и видео продукција, дизајн)
Културните или креативните индустрии (издаваштво и е-издаваштво, аудио и видео продукција, дизајн) претставуваат посебен економски сектор чиј продукт е пазарно ориентиран, но сепак ги задржува високите естетски критериуми и го одразува културниот идентитет на национално, регионално и локално ниво.
Свртени се кон иднината и новите дигитални технологии, но се базираат врз регионалното и локалното културно-историско наследство и бараат активна културна и економска политика.
Резултатите од развивањето на културните индустрии и пласирањето на нивниот производ се:
-отворање нови работни места, посебно со развојот на дигиталните технологии и зголемената потреба од интелектуално-креативни услуги и дизајн;
-можност за самовработување;
-брз локален економски развој, без големи инфраструктурни вложувања;
-влијание врз политиката на урбаниот развој;
-интегрирана урбана и регионална политика.
Потребно е покренување на национална кампања за развивање на гранките од културните индустрии која ќе се базира врз издржани студии и анализи на состојбите.
Од нив ќе произлезе и стратегијата за развој на креативните индустрии со конкретни економски, образовни и социјални мерки и показатели, кои пак ќе влијаат при промовирање на секторот во сите сегменти на општеството тесно поврзани со нив: царината, банките, фискалната политика, кредитите, донациите, тренинзите, едукацијата, маркетингот.
Носители на оваа кампања треба да бидат министерствата за култура и за економија, стопанските комори, образовните институции и институти, локалната самоуправа, тимови од стручни лица и експерти, малите и средни претприемачи, независните производители, продуцентски куќи и здруженија.
Кампањата треба да се води на територијата на РМ и во општините кои нудат можност за развивање на поединечни гранки од културните индустрии.
ПРОЕКТИ
- Музеј  на  театарската  уметност  - собирање, чување  и  презентирање  на  театарски  материјали  со  музејска  вредност  од  различен  вид;
-Нов национален етно-парк и музеј - подобрено и поефикасно зачувување и  презентирање  на  македонското  етнолошко  културно  богатство;
- Програма за еко–културна едукација - проектот  предвидува  организирана  мобилна  едукација  на  населението  во  руралните  средини  на  еко -културен  план;
-Вмрежување на постоечките и поттикнување за отворање нови мали етно музеи  и  нивна  институционална  поддршка – евидентирање  на  малите  приватни  етно - збирки  низ целата  територија  на  РМ, нивно  селектирање, усогласување  со  нормативите  за  музејски  збирки, издавање  сертификати  за  мали  етно - музеи  и  формирање  мапа  и  веб страница, со што:
-ќе се збогати туристичката понуда во руралните средини,
-ќе се евидентира и заштити културното наследство во приватните збирки,
-ќе  им  се  овозможи  на  сопствениците - колекционерите  да  аплицираат  во мегународните  фондови,
-ќе се стимулира вработувањето и самовработувањето,
-ќе се стимулира развојот и заживувањето на традиционалните занаети.
11. НАУКА И ТЕХНОЛОШКИ РАЗВОЈ
Вложувањето во науката е инвестиција, а не трошок.
Состојби
Науката и технолошкиот развој одамна прераснаа во гориво кое ги движи  современите  економии.
Преку  развојот  и  постојаното  унапредување  на  научните  и  технолошките  достигнувања, дури  и  земји  со  мала  традиција  успеаа  своите  економии  да  ги  подигнат  до  највисоко  ниво, а  некаде  да  станат  и  лидери  во  науно-технолошкиот  развој (Финска,Јапонија, Малезија).
Инвестициите  во  науката  и  технологиите  навистина  ги  предизвикаа  глобалните промени  на  климата  и  нарушувањата  на  животната  средина,
но  тие  се  и  единствените  кои  со  правилни  инвестиции  можат  да  ги  санираат  предизвиканите  последици.
Науката  и  технолошкиот  развој  претставуваат  теми  кои  имаат  висок  приоритет  во  ЕУ.
Развиените земји од Европската Унија одвојуваат за наука повеќе од 2% од БДП,
а новите членки на ЕУ постојано се трудат да го достигнат ова ниво.
Во  повеќе  земји  на  ЕУ  (Австрија, Белгија, Португалија, Словенија  и  сл.) постојат  засебни  министерства  за  наука  и  технологија,
а во Словенија за наука и високо образование.
Спротивно од сите позитивни европски примери во доменот на развојот на науката и технологијата, научната и истражувачка дејност во РМ во последниве години е во забележителна криза.
Истото се однесува и на технолошкиот развој кој не го следи или не го генерира нашиот стопански развој и приближувањето до европскиот пазарен простор, главно поради недостиг на инструменти на развојна политика како и на институции на државата.
Со еден збор, статусот и третманот на науката и истражувањата кај нас стануваат кочница на развојот.
Во  прилог на овие тврдења ги констатираме следниве состојби:
Учеството на науката во буџетот, стагнира веќе со години, но во релативна смисла, во смисла на учество на науката во ОБП-апсолутно назадува и денес е на ниво од околу 0,2% од ОБП, што е речиси десет пати помалку од помалку развиените земји-членки на ЕУ (највисоко било во 2000 година и изнесувало 0,4/ и најниско ниво на учество во некоја европска земја;
Критични се и податоците за бројот на научно- истражувачкиот кадар,
за бројот на финансирани и завршени проекти,
за проектите што се аплицираат во практиката;
Науката и истражувањата во институтите, особено во оние што се занимаваат со т. н. национална тематика се веќе во колабирачка состојба,
но тоа е вистина и за истражувачката дејност на државните универзитети;
сериозни тешкотии имаме во областа на научното издаваштво, комуницирање, дисеминација на знаења, ефектуирање на научните сознанија во практиката, бизнисот, националната афирмација и идентитет;
Државата би можела да се појави во улога на нарачател на многу истражувања од различни области кои се од државен и национален интерес.
На приватните високо образовни институции, науката и истражувањата практично не се развиваат.
За ова сведочат и препораките на ЕУ за РМ со кои се охрабрува РМ да започне со развој на интегрирана истражувачка политика, за што е неопходно да се направат значајни промени во државните научни институции.
ЕУ исто така упатува сериозни забелешки за недоволните вложувања на РМ во науката.
ДОМ  смета  дека  е  потребна  поголема  грижа  за  науката  и
подобра координација  институциите кои треба да ја поддржат науката во РМ,
давање  на  поголема  јавност  во  научните  истражувања,
развивање  на  јавно -приватното  партнерство,
како и јакнење на врската помеѓу истражувањето и индустријата.
Програмски  приоритети
Затоа ДОМ како приоритети во оваа област ги издвојува:
Изработка  и  усвојување  на  Национална  програма  за  наука, истражувања, технологија  и информатизација.
Во неа мораме да ги определиме нашите стратешки цели, развојни приоритети, законски  акти, финансиски  инструменти  и  имплементациски  апарат  за  остварување  на  програмата(ите).
Апаратот кој е неопходно да дејствува на изработката и остварувањето на таа програма е токму министерството што предлагаме да се формира со ревизија на  законските  прописи  за  Владата  и  државната  управа.
Предлогот  е  ургентен, значаен, многу  поврзан  со  нашата  политика  на  интергрирање  кон  ЕУ  и  НАТО, со  остварувањето  на  серија  политики  во  областа  на  општествено-економскиот  развој, инвестициите, јавниот  фискус  и  даноците, информатизацијата  и  технолошкиот  развој, како  и  со  статусот  на  научните  институции, организацијата, унапредувањето  на  човечките  ресурси  и, воопшто, хуманиот  капитал  на  Македонија.
Усвојувањето  на  предлогот  нема  да  значи  оптоварување  на  буџетот, јавниот  фискус, или  оптоварување  со  нова  администрација  итн.
Едноставно, дел од постојното  Министерство  за  образование  и  наука, ќе  се  организира  во  ново  министерство, но  со  новоопределени  функции, преквалификуван  и  поинаку  профилиран  кадар, со  поинаков  пристап  кон  овој  сегмент  на  развојот  и  напредокот  на  државата.
Министерство за наука и информатичко-технолошки развој
Заложбата на ДОМ за одделно Министерство за наука и технолошки развој поаѓа од премисата дека вложувањето во науката е инвестиција, а не трошок.
(На пример, Шведска има највисоки вложувања во науката - околу 4% од БДП).
ЕУ  нуди  многу  можности  за  помош во   научни  истражувања  преку  богатите  научно -истражувачки  програми кои ни стојат на располагање како што се (ФП7, ЦОСТ, НАТО, УНЕСЦО, ИАЕА и сл.).
Но и покрај потпишаните протоколи за користење на овие фондови недостига инфраструктура и логистика за посоодветно искористување на средствата од  овие фондови  во  насока  на  подобрување  на  вкупниот  развој  во  земјата.
Компаративните показатели на Словенија, Чешката Република и Балтичките  републики, според  основните  параметри (вложувања, ефекти, кадар, учество  во  европски  или  мегународни  истражувања, користење  средства  од  ЕУ  фондови, издавачка  дејност  итн.) се крајно неповолни  за  Македонија.
Постоечкото Министерство за образование и наука има започнато значителни  реформски  процеси  во  доменот  на  основното  и  средното  образование,
но се чувствува маргинализација на делот на високото образование и науката.
Тоа  е  на  штета  на  вкупниот  економски  развој  во  државата.
Добро  организирана  логистика  би  била  од  голема  помош  за  институциите  кои  се  занимаваат  со  научни  истражувања,
а  таква  логистика  би  можело  да  пружи  само  едно  ново  министерство  за  наука  и  технологија, кое  науката  ќе  ја  стави  во  фокусот  на  својот  интерес, наспроти  постоечкото  гломазно  Министерство  за  образование  и  наука.
Според  проценките, ова  министерство  воопшто  не  мора  да  значи  зголемување  на  буџетот, на  бројот  на  вработените  или  на  државно -режиските  трошоци  за  наука.
Мегутоа, ефектите би биле многустрани и видливи, дури и на пократок рок.
Затоа  сметаме  дека  се  неопходни  суштински  измени  и  дополнувања  во  неколку  законски  акти  или  проекти.
Ставот на ДОМ е дека на Република Македонија ургентно и се потребни следниве мерки:
о Иновирана стратегија на научен и технолошки развој;
о Поинаков пристап и партнерство на државата и приватниот сектор во ова подрачје;
о  Формирање национално советодавно тело кое ќе работи на утврдување и давање препораки за научните и технолошките потреби на Република Македонија;
о  Поволни  зелени  кредити, даночни  и  финансиски  олеснувања  за  претпријатија кои  долгорочно  се  определиле  за  научо-истражувачка  работа  и  имплементација  на  развиените  технологии  во  развојот;
о  Поддршка  на  малите  и  средни  претпријатија, како  и  индивидуалните  иноватори  кои  со  своите  иновации  ја  зголемуваат  конкурентноста  на  своите  производи  на  домашниот  и  мегународниот  пазар;
о Создавање на научно-технолошки лаборатории, поддржани од централната и локалната  власт  и  приватниот  сектор, каде  ќе  можат  да  се  унапредат  технолошките  перформанси  на  македонското  стопанство;
о Формирање догорочна  програма  за  унапредување  на  научниот  потенцијал  во Република Македонија, преку размена на искуства, вмрежување  во  научно-технолошки асоцијации и проекти, студиски и работни престои во поразвиените земји и трансфер на знаења и технологии во Република Македонија;
о Поддршка  на  научно-истражувачките  работници  во  публикувањето  на  своите истражувања, нивна презентација и дисеминација  во  општеството.
Давањето  поголемо  значење  на  науката  и  инвестирањето  во  неа  има  и  поголема  социјална  димензија-пред  се, би  се  доближиле  кон  сознанието  дека човековио  ум е најголемата производна сила на општеството;
понатаму има придонес и кон зајакнувањето на еднаквите можности, бидејќи  науката не познава, род, верска определба, национална и етничка припадност, во име на науката и научните работници говорат научните факти и сознанија.
Издвојувањето  на  науката  во  посебно  министерство  е  и  во  функција  на  подобрување  на  статусот  на  научните  институти.
Проучувањето и презентирањето на придобивките  од  областа  на  историјата, јазикот, книжевноста, фолклорот  кои  треба  да  се  третираат  како  бренд, особено  што  Македонија  е  земја  што  изобилува  со  културно -историско  наследство, мегутоа  институциите  од  кои  треба  да  произлезе  тој  бренд  се  маргинализирани.
12. СПОРТ
Спортот е еден од најзначајните репрезенти на секоја држава, на меrународен план.
Успесите во спортот се мотиватор на целото општество и
силен кохезионен елемент.
Спортот независно дали е аматерски или професионален, придонсува за подобрување на здравјето на лицата кои го практицираат.
За жал во Република Македонија, долги години наназад на спортот не му се даваше некое особено значење (со ретки исклучоци, кога континуираната работа и инвестирање вродија со плод на меrународно ниво) и сме сведоци на постојано опаrање на квалитетот, но и на квантитетот на практицирање на спортски активности.
Во  последниве  неколку  години  гледаме  одреден  напредок  во  создавањето  услови  за  омасовување  во  спортот  и  спортско-рекретаивните  активности, као  на  пример  изградбата на  спортските  сали  или  терени  за  спортови  под  отворено, но  сето  тоа  е  недоволно.
Затоа ДОМ предлага:
о  Итно  донесување  на  национална  стратегија  за  спорт  и  спортско -рекреативни активности
о Утврдување  на  спортски  приоритети  и  одржлив  развој  на  истите
о Засилување  на  капацитетите  на  Агенцијата  за  спорт  и  млади, со  професионалци  од  спортот  и  спортскиот  маенаџмент
о Засилени  обуки  на  стручни  лица  и  нивни  работни  и  студиски  престои  во  земји  со  високи  спортски  дострели
о Обезбедување повисоки финансиски средства за спортисти и спортски екипи  и репрезентации кои ја претставуваат Република Македонија на меrународно  ниво, за  подготовки, спортска  опрема, правилна  здрава  исхрана  и  друго.
о  Поставување на предуслови за организирање на долгорочна врвна спортска манифестација во Република Македонија, со цел да стане  меrународно  препознатлива спортска манифестација
(досега  организираните  спортски  манифестации  беа  слабо, несоодветно  организирани  и  без  голема  меrународна  промоција)
Мерки:
1. Финансирање
За да се надминат посоечките неповолни состојби во спортот, неопходно е донесување закон за спорт, со кој ке се реши:
о финансирањето во спортот (донесување на закон за даночно олеснување на оние кои се заинтересирани да финансираат)
о  статусот на клубовите и спортските објекти (да се знае кои се градски, а кои  приватни), зашто никој не сака да инвестира во градски клуб со договор кој  лесно може да му биде раскинат.
2. Инфраструктура
Состојбата со спортските објекти е катастрофална.
Иако АМС прави напори да изгради терени и спортски сали, тоа го прави некако несоодветно.
о има терени кои што се рушат и од темел се градат, а задоволувале и можело со мали зафати да се реновираат а на друго место да се  изгради нов терен.
о изградените  терени  и  објекти  мора  да  се  одржуваат, за  што  е  неопходен персонал, опрема( ваљаци, косилки..)
о спортските  објекти  треба  да  се  менаџираат
о вниманието  е  насочено  кон  колективните  спортови, а  многу  помалку  кон  индивидуалните, кои  пак  од  своја  страна  можат  многу  повеќе  да  придонесат  за  спортска  промоција, а  и  многу  полесно  е  да  се  создаде  квалитетен  спортски  натпреварувач  во  индивидуалните  спортови, отколку  во  колективните, кои  бараат  многу  поголеми  финансиски  средства;
о  не  постои  заинтересираност  за  изградба  на  инфраструктура  за  спортски  активности под отворено, а за кои постојат извонредни природни предуслови, на пример во зимските спортови, спортови на вода (веслање, кајак и кану), велосипедизам (друмски  и  планински).
3. Училишен спорт
Слика на состојбата и развитокот на спортот во секоја држава е училишниот спорт, од каде треба да се црпат таленти во кои ке се инвестира и ке се усовршуваат
о натпреварувањата  кои  се  организираат  да  не  се  организираат  формално, за  да  се  потрошат  доделените  средства
о професорите  кои  ги  водат  екипите  да  се  специјализирани  за  тој  спорт и  да  се  стимулираат
4. Деполитизација на спортот
Кај нас спортот е многу исполитизиран.
Во предизборните кампањи партиите им ветуваат подршка на клубовите, за после да заборават на ветувањата и да ги остават на милост и немилост и луѓето кои ги водат клубовите и спортистите
о во клубовите и федерациите да се вклучат луѓе спортисти, вистински вљубеници во спортот, на кои местото нема да им служи за лична корист или подигање на сопствениот рејтинг.
Со тоа ке се избегнат девијантните појави, криминал, наместени натпревари.
5. Стручни кадри
Кај нас тренерот е се : тренер, кондиционен тренер, психолог, диететичар.
Праксата покажува дека само со стручна работа на цел тим може да се очекува напредок и врвни резултати во спортот
о  Во работата со спортистите, особено со младите треба да се вклучат стручни кадри од различни профили: тренер, кондиционен тренер, психолог за спорт, физиотерапевти, медицински лица
6. Рана селекција
За да имаме напредок во спортовите во  меrународна  конкуренција  неопходна  е рана селекција на спортисти, уште во предучилишна возраст.
Ние  имаме  потенцијал, но  за  да  се  развие  едно  дете  во  врвен  спортист  потребна  е  долга  и  макотрпна  работа,
правилно насочување на талентираните деца кон спортот за кој е талентирано, вклучувајки ги и физичките предиспозиции (градба на тело, брзина, можна височина  и т.н.)
7. Стручен  тренинг
Во процесот на тренирање да се вклучени стручни луrе од повеќе области и
да се воведат современи методи на тренинг од најрана возраст.
дозирањето на тренингот да се контролира со соодветни апарати (пулсиметри, мерење на напнатоста во крвта и др.) со што ке се обезбеди подобра физичка подготвеност,
а ќе се намали бројот на несакани повреди.
8. Исхрана
Исхраната да ја одредуваат стручњаци за исхрана на спортисти
9. Менаџмент во спортот
Менаџментот во спортот е важна алка во оваа комплексна работа,
од него зависи како ќе се организира еден клуб, како ќе работи, како ќе организира турнеи, турнири, натпревари.
Јасно е дека сето ова е условено од финансиската моќ и дека сите овие работи неможат да се воспостават преку ноќ, меrутоа неопходно е да се зацрта една стратегија и да се оди кон целта, без да се започнува секогаш од почеток.
