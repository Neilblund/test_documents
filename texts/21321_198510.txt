Werk, rechtvaardigheid en vrede.  I. Inleiding. Vier jaar liberaal beleid. In december '81 trad de C.V.P.-P.V.V. regering Martens V aan. De neoliberale bewindsploeg zou eindelijk de teloorgang van de staatsfinanciën en de economie met krachtige hand aanpakken. De krachtige hand is er inderdaad gekomen. Tenminste, ze was krachtig in één richting. De resultaten kan u zelf beoordelen: nog eens 180.000 werkzoekenden meer, onze koopkracht daalde met 10% en meer, de globale belastingdruk steeg met 3%, de schuldenlast verdubbelde en het begrotingstekort is al 3 jaar groter dan 500 miljard frank. Voor dit gebrek aan resultaten heeft de bevolking wel een enorme prijs betaald. Niet alleen zette zich een zichtbare verarming door, maar ook de nieuwe armoede manifesteerde zich scherp. Wat eerst een vage waarschuwing was, werd realiteit. Steeds meer mensen met een laag inkomen worden getroffen door de besparingsmaatregelen, en schuiven aan bij het O.C.M.W. Niet iedereen verarmde. De regering legde het gezonde principe laat de sterkste schouders de zwaarste lasten dragen naast zich. Ook dat werd moedig genoemd. Met dit soort moed bezorgde men de rijken enorme belastingvoordelen. Dat zou zogezegd het herstel ten goede komen. Door dergelijke gewilde politiek van averechtse herverdeling werd niet de economie hersteld, maar wel een bittere ongelijkheid. Het diepe verlangen naar vrede en de afwijzing van de kruisraketten door de meerderheid van de bevolking werd botweg genegeerd. Er werden 16 kruisraketten geplaatst. Daarenboven besliste de regering ook nog tot een militair aankoopprogramma van meer dan 100 miljard frank. Deze samenhang is niet toevallig. De liberaalchristen-democratische alliantie stond immers in het teken van een conservatief en autoritair maatschappijproject. Dezelfde coalitie morgen betekent het voortzetten van hetzelfde beleid. Met dit doel hebben C.V.P. en P.V.V. trouwens een stembusakkoord met elkaar gesloten.  Een andere koers is mogelijk. Werk, rechtvaardigheid, vrede: dat zijn de bekommernissen die vandaag leven. Tegemoetkomen aan deze bekommernissen vraagt een ander beleid en een andere meerderheid. De Vlaamse socialisten zijn precies daarom niet gevlucht in een steriele oppositie. Een gedetailleerd becijferd en samenhangend economisch alternatief werd uitgewerkt in 1982 en 1983. U vindt de neerslag ervan in dit programma. Een regering met de Vlaamse socialisten is een regering zonder raketten. Een ondubbelzinnig standpunt maar géén slogan: het sluit aan bij het Veiligheidsplan van de S.P. dat ook op internationaal vlak erkenning vond en inspirerend werkte. Ook dit is voor ons een element van de verkiezingsstrijd. Vrede en werk gaan hand in hand, omdat de bewapening steeds feller de kop opsteekt in tijden van economische crisis. Vrede en rechtvaardigheid gaan hand in hand, zoals onrecht, onderdrukking en geweld elkaar altijd uitlokken. Rechtvaardigheid en werk tenslotte zijn éénzelfde opdracht, omdat alleen een beleid gestoeld op solidariteit en herverdeling voor nieuwe jobs kan zorgen. Wij zijn niet machteloos. U kan er vandaag zelf iets aan doen. Een keuze voor de S.P. is een keuze voor een ander beleid en een andere meerderheid. Het is een keuze voor solidariteit, gericht op de toekomst.  II. Werk scheppen.  1. De topprioriteit. Prioritair beleidsdoel voor de Vlaamse socialisten is de daling van de werkloosheid. Dit moet gebeuren zowel door nieuw werk te schepper op basis van een zinvol en selectief investeringsprogramma, als door een ingrijpende herverdeling van de beschikbare arbeid op basis van een verregaande vermindering van de arbeidsduur. Het scheppen var nieuw werk en de herverdeling van de beschikbare arbeid moeten steunen op het principe recht op arbeid voor man en vrouw. Tevens wit de S.P. de groeiende tegenstelling tegengaan tussen degenen die in een goed statuut en degenen die in een zwak statuut, (o.m B.T.K., D.A.C., tewerkgestelde werklozen) werken (tijdelijke contracten, geen anciënniteit, enz.), o.m. door het omvormen van de tewerkstellingsprogramma's in eer volwaardig stelsel van Maatschappelijke Projecten.  2. Een herverdeling van de arbeid: noodzakelijk en onvermijdelijk. Wil men op korte termijn iets doen aan de werkloosheid dan is een verregaande herverdeling vak de beschikbare arbeid noodzakelijk en onvermijdelijke. Tevens moet strikt gehouden worden aan het principe 1 man/ vrouw = 1 volwaardige job en 1 volwaardig inkomen.  2.1. De arbeidsduur verminderen: een concreet actieplan. In een eerste fase stelt de S.P. volgend actieprogramma voor: een gemiddelde van 5% verplichte extra aanwervingen (deels behoud van jobs die anders zou den verdwijnen) door een algemene werktijdverkorting van 8 tot 10%, gespreid over twee jaar. Deze herverdeling moet sociaal en economisch grondig onderhandeld en geprogrammeerd worden. De vakbeweging heeft daarbij een centrale rol te spelen. De algemene principes moeten in een interprofessioneel akkoord vastgelegd worden, waarbinnen dan sectoriele C.A.O.'s afgesloten kunnen worden. Als het patronaat zulke akkoorden niet wil aangaan, of als de tewerkstellingsobjectieven niet worden gehaald, dat zal de overheid de algemene verplichtingen bij wet opleggen. Na twee jaar moeten de resultaten van de eerste fase beoordeeld worden. Daarna kan overgegaan worden tot het uitwerken van een tweede fase van arbeidsduurver mindering en aanwervingen naar de 32 uren toe. Belangrijke elementen bij deze beoordeling zijn: de gevolgen van de verdergaande automatisering, de evolutie in het buitenland, de mate waarin zwakkere groepen op de arbeidsmarkt zoals vrouwen en jongeren, bereikt werden. In deze eerste concrete fase moeten bij de extra aanwervingen acties gevoerd worden ten gunste van de categorieën, die het zwaarst door de werkloosheid zijn getroffen. Bij de beoordeling van de resultaten van het actieplan moet nagegaan worden of de zwakkere groepen op de arbeidsmarkt, zoals jongeren en vrouwen, minstens in verhouding tot hun aandeel in de werkloosheidscijfer werden opgevangen. Indien nodig zullen bijkomend positieve acties worden gevoerd om discriminaties weg te werken.  2.2. Financiering van dit actieplan. Vermits het actieplan tot arbeidsduurvermindering en aanwervingen het concurrentievermogen van de bedrijven niet mag aantasten en de sterkste schouders de zwaarste lasten moeten dragen, is volgend financieringsschema uitgewerkt:  -   een patronale tewerkstellingsbijdrage, gebaseerd op de jaarlijkse     productiviteitstoename per sector. Deze productiviteitstoename wordt     m.a.w. noch bij de winsten gevoegd, noch voor reële loonsverhogingen     gebruikt, maar aangewend voor arbeidsplaatsen in het kader van de     werktijdverkorting. De koppeling van de lonen, wedden en sociale     uitkeringen aan de index wordt integraal hersteld. Het behoud van     reële bruto basismaandloon (ongeacht de wijze van betaling per uur,     per week, per maand) gekoppeld aan werktijdverkorting, betekent een     stijging van het reële uurloon.  -   een belasting op grote fortuinen.  -   een kapitaalbijdrage die inhoudt dat inkomens uit aandelen en     bestuursmandaten in reële termen geblokkeerd worden.  -   een algemene tewerkstellingsbijdrage van de werknemers die geheven     wordt op individuele totale inkomens vanaf een bepaald bedrag. Dit     bedrag wordt vastgelegd in overleg met de sociale partners en     rekening houdend met de zware inleveringen die ondertussen gebeurd     zijn. De bijdragen zijn progressief naarmate het inkomen toeneemt.     Ze worden slechts geheven op het ogenblik dat de operatie     arbeidsduurvermindering van start gaat.  -   een fiscale tewerkstellingsbijdrage van alle inkomenstrekkers andere     dan werknemers (zelfstandigen, vrije beroepen, hoge pensioenen,     enz.), gebaseerd op dezelfde principes als deze die voor werknemers     gelden.  -   om eventuele extra-investeringen te financieren die direct     voortvloeien uit dit actieprogramma, is voor de bedrijven een     trekkingsrecht op de relancebegroting voorzien (zie verder). De     details van dit financieringsprogramma zijn terug te vinden in het     S.P.-Alternatief, maar het is belangrijk te herhalen dat     administratieve rompslomp moet vermeden worden. Daarom moeten de     tewerkstellingsbijdragen zoveel mogelijk binnen de betrokken     bedrijven blijven en moeten de betrokken werknemers zelf zoveel     mogelijk op de besteding van de gelden in hun bedrijf toezien via de     ondernemingsraad en de syndicale afvaardiging. Bijdragen die niet     uit een bedrijf afkomstig zijn of die niet rechtstreeks in het     betrokken bedrijf aangewend kunnen worden, zullen beheerd worden     door een Tewerkstellingsfonds. Dit Tewerkstellingsfonds is niet te     vergelijken met het ander Martens V opgerichte Fonds, dat een     aanfluiting is van wat een instrument zou moeten zijn in een     ernstige tewerkstellingspolitiek. De werking van dat Fonds zal dus     grondig herzien worden, De enorme achterstand in betalingen van     bedrijven die hun 5-3-3-verplichtingen niet nagekomen zijn, moet     alleszins ingehaald worden en gestort worden in het nieuwe     Tewerkstellingsfonds.  2.3. Een ruime operatie. De herverdeling van de arbeid moet zo ruim mogelijk zijn. De S.P. stelt zich niet tevreden met oplossingen die slechts slaan op jongeren of nieuwkomers op de arbeidsmarkt (zoals 4/5 jobs met een evenredige inlevering), op bepaalde jobs (zoals deeltijdse arbeid die slechts aangeboden wordt voor ondergeschikte jobs of op bepaalde bedrijven. Om uiteindelijk te komen tot een arbeidsduur die nagenoeg gelijk is voor alle werknemers, moet de actie voor arbeidsduurvermindering ondersteund worden door een evenredige vermindering van de wettelijk toegelaten arbeidsduur. Deze moet onmiddellijk van 40 uur per week op 38 uur per week gebracht worden. Tezelfdertijd moet de verdere verkorting van de arbeidsduur zoals ze gepland wordt in het sociaal overleg, door de overheid wettelijk vastgelegd worden. Het is niet wenselijk dat kleine bedrijven automatisch buiten de sectoriele akkoorden zouden vallen. Ook mogen zij niet zonder meer voor een aparte regeling kunnen kiezen. Toch kan een aanwervingsregel van 5% niet zomaar toegepast worden op bedrijven met minder dan 20 werknemers. Inzake arbeidsduur zullen zij zowel gebonden zijn door de arbeidsduur die in het sociale overleg afgesproken wordt, als door de voorziene vermindering van de wettelijk toegelaten arbeidsduur. Inzake aanwervingen wordt een premie voorzien als zij effectief aanwerven. Werven deze kleine bedrijven niet aan, dan moeten de patronale tewerkstellingsbijdragen evenals de individuele tewerkstellingsbijdragen van de werknemers uit het bedrijf in het Tewerkstellingsfonds gestort worden. Om te vermijden dat bedrijven zich gaan opsplitsen in kleinere entiteiten om alzo de algemene regels te ontlopen, wordt de economische (en dus niet de juridische) bedrijfseenheid als maatstaf gehanteerd. Bedrijven in moeilijkheden, kunnen een tijdelijke opschorting vragen van de verplichting om aan te werven. Of een bedrijf in moeilijkheden verkeert, wordt bepaald op basis van door de overheid, in overleg met de sociale gesprekspartners, bepaalde duidelijke criteria. De aanvraag om als bedrijf in moeilijkheden erkend te worden, moet vergezeld gaan van een herstructureringsplan. Ook in de openbare sector zullen de werknemers deelnemen aan de vermindering van de arbeidsduur. Aan de ambtenaren zal, analoog met de regeling in de privé-sector, een tewerkstellingsbijdrage gevraagd worden. Daartegenover staat dat de solidariteitsbijdrage in de openbare sector afgeschaft wordt. Een aanwervingspolitiek in de openbare sector moet selectief gebeuren en moet uitgaan van de volgende krachtlijnen:  -   het behoud van de globale tewerkstelling.  -   de uitholling van de vaste tewerkstelling door de aanwerving in     zwakke statuten (zoals tewerkgestelde werklozen, B.T.K., D.A.C) moet     teruggedraaid worden. Het is de bedoeling om te komen tot de     omvorming van deze verschillende opslorpingsprogramma's tot een     volwaardig stelsel van Maatschappelijke Projecten (zie verder).  -   in de openbare sector moet hierbij grondig onderzocht worden waar     enerzijds de vervanging van tewerkgestelde werklozen, B.T.K’ers,     enz., door vaste kaders zich het meest opdringt en anderzijds het     best een beroep kan gedaan worden op de Maatschappelijke Projecten     ter vervanging van de tewerkgestelde werklozen, B.T.K'ers, enz.  -   in bepaalde sectoren en diensten zijn nieuwe aanwervingen mogelijk,     zij het selectief. Vooral in de administratieve diensten waar een     nijpend tekort aan personeel bestaat, of waar veel overuren moeten     gepresteerd worden, is dit aangewezen. Nieuwe aanwervingen moeten     alleszins gekoppeld worden aan een betere en ruimere dienstverlening     aan het publiek. De tewerkstellingspolitiek in de openbare sector     moet het voorwerp uitmaken van sociaal overleg.  2.4. Nood aan een Europees kader. Vermits een vermindering van de arbeidsduur gemakkelijker en efficiënter zal zijn in de mate dat dezelfde actie in andere Europese landen gebeurt, zal de S.P. ijveren voor een Europese kaderrichtlijn, die de algemene doelstellingen van de herverdeling van de arbeid in de Europese Gemeenschap vastlegt.  2.5. Arbeidsduurvermindering en arbeidsorganisatie. Voor de S.P. moet de eventuele koppeling van werktijdverkorting aan een beter gebruik van het kapitaal beoordeeld worden op basis van:  -   de efficiëntie ervan, in termen van een gezond evenwicht tussen de     investeringskost en een maximaal tewerkstellingseffect.  -   de gevolgen ervan voor de kwaliteit van de arbeid en het sociale     leven en voor de belangen van alle werknemers.  Vooraleer over deze koppeling kan onderhandeld worden, moet een grondige evaluatie gebeuren van de bestaande systemen van flexibele arbeidsorganisatie (doorgevoerd in het kader van de 5-3-3-akkoorden, de experimenten Hansenne, de collectieve akkoorden 1985-1986) aan de hand van de bereikte resultaten op het vlak van tewerkstelling en kwaliteit van arbeid en leven. De koppeling van arbeidsduurvermindering aan nieuwe arbeidstijdstelsels moet in het interprofessioneel en sectorieel overleg geregeld worden. Op interprofessioneel vlak moeten precieze voorwaarden vastgelegd worden inzake loon, tewerkstelling, arbeidsduur en syndicale controle. De liberale procedure voorzien in het K.B. 179 (experimenten Hansenne), moet afgeschaft worden. De regering moet hiertoe de nodige voorstellen doen aan de Nationale Arbeidsraad. Bij gebrek aan akkoord moet zij zelf dwingende bepalingen vastleggen. Het is vervolgens op sectorieel vlak dat de verschillende vormen van nieuwe arbeidstijd moeten vastgelegd worden.  Ploegenarbeid. De sociale wetgeving die opgebouwd is rond de normale werkregeling is niet aangepast aan de toenemende tendens naar ploegenarbeid. Er moet dan ook voorzien worden in een regeling die een kader biedt aan het overleg over de werkvoorwaarden van de ploegenarbeider, zowel voor de openbare als voor de privé-sector. Deze regeling moet gebaseerd zijn op volgende principes:  -   ploegenwerk moet gedefinieerd worden, verwijzend naar het normaal     arbeidsstelsel, dat de norm blijft.  -   ploegenwerk wordt gelijkgesteld met gevaarlijke en ongezonde arbeid,     zodat regelingen kunnen getroffen worden met betrekking tot de     nadelen ervan, zodat het beginsel van verbetering van     arbeidsvoorwaarden bevestigd wordt.  -   voorafgaandelijk akkoord van de vakbondsafvaardiging bij instelling,     uitvoering, wijziging en stopzetting van ploegenarbeid.  -   garanties met betrekking tot vrijwillige toetreding voor de     werknemers door het recht om ploegenarbeid in bepaalde gevallen te     weigeren en door het instellen van speciale bescherming tegen     afdanking.  -   vastleggen van voorwaarden in verband met inkomen, ploegenpremies,     rustpauzes, vervoerregelingen; compensatie arbeidstijd.  -   garanties met betrekking tot syndicale rechten.  De S.P. zal het wetsontwerp dat het statuut van ploegenarbeid regelt, opnieuw indienen. De S. P. verzet zich tegen vormen van zogenaamde deregulering die een uitvoering van arbeidsvoorwaarden, arbeidscontracten en arbeidsverhoudingen inhouden en het sociaal overleg ondermijnen.  Arbeidsduur en overuren. De maatregelen uit de sociale herstelwet die de dagelijkse en wekelijkse arbeidsduur flexibel maken, moeten worden afgeschaft. De regelingen in verband met overuren, overurenkredieten en berekeningsperiode van de gemiddelde arbeidsduur, moeten na overleg binnen de Nationale Arbeidsraad zodanig worden gewijzigd, dat het beroep op overuren zo beperkt mogelijk gehouden wordt. De periode van afwijking van de gemiddelde arbeidsduur moet kort zijn en de recuperatie van overuren moet verplicht blijven. Voor de uren boven de gemiddelde normale arbeidsduur vastgelegd bij Wet en bij C.A.O., moet overloon betaald worden.  Arbeidsvoorwaarden en –contracten. De S.P. verzet zich tegen de verdere opsplitsingen van de werknemers langs het creëren van allerlei minderwaardige statuten, tegen de uitbreiding van de onderaanneming en tegen de aantasting van de arbeidsvoorwaarden in de normale arbeidscontracten. De volmachtenbesluiten en de wetsartikelen uit de sociale herstelwet in verband met de opzeggingstermijnen voor bedienden en de regeling van de stage moeten dan ook worden herzien. Op dit ogenblik is het dringend nodig de bestaande arbeidsinspectie te versterken, om de arbeidswetgeving en -bescherming beter te doen toepassen. Omwille van de relatie tussen nieuwe technologieën en flexibele arbeidsorganisatie stelt de S.P. tevens een omvangrijk onderzoeksprogramma voor om de technologische ontwikkelingen en de investeringskeuzen sociaal te beïnvloeden en te richten op een meer kwalitatieve arbeidsorganisatie met zinvol en gezond werk en systematische verbetering van de beroepsstructuren.  Deeltijdse arbeid. Deeltijdse arbeid is geen geschikt instrument voor een algemene herverdeling van de arbeid. De S.P. verwerpt dan ook de veralgemening van de deeltijdse arbeid als opvulling in ploegenstelsels. Deeltijdse arbeid is voor ons enkel aanvaardbaar wanneer deze onderworpen is aan strikte voorwaarden:  -   deeltijdse arbeid kan alleen als de werknemer er vrijwillig en     uitdrukkelijk om vraagt, op de hoogte is van het nadelig karakter en     van alle wettelijke bepalingen, en als dat in een individueel     arbeidscontract vastgelegd wordt. Werklozen mogen door de R.V.A.     niet verplicht worden (ook niet als stagiair) een deeltijdse     betrekking te aanvaarden.  -   inzake sociale zekerheid moeten alle discriminaties met voltijdse     jobs weggewerkt worden; het individueel en collectief sociaal recht     moet toegepast worden, bestaande C.A.O.'s moeten geëerbiedigd     worden.  -   terugkeer naar voltijdse jobs moet steeds mogelijk zijn.  -   vrijgekomen uren moeten ingenomen worden door vervangende     tewerkstelling, en dit onder controle van de ondernemingsraad of de     syndicale afvaardiging. Aan de N.A.R. zal gevraagd worden C.A.O. 35     (m.b.t. de voorwaarden van invoering van deeltijdse arbeid) in die     zin aan te passen.  2.6. Cumul en sluikwerk. Naast maatregelen tot ontmoediging van structurele overuren moet een maximale beperking van cumuls nagestreefd worden. In principe moet gelden: 1 man, vrouw = 1 volwaardige job en 1 volwaardig inkomen. De strijd tegen sluikwerk moet intensiever gevoerd worden. Deze acties, en de daarbij aansluitende sancties, moeten vooral gericht worden tegen de werkgevers die deze misbruiken organiseren. Voor de S.P. mag er geen band zijn tussen enerzijds de afschaffing van de stempelcontrole (zie verder) en anderzijds de invoering van de sociale zekerheidskaart die door de recente kaderwet van Hansenne voorzien wordt. Er mag niet gewacht worden met de afschaffing van de stempelcontrole. De sociale zekerheidskaart is als instrument tegen fraude inefficiënt en omslachtig. De sociale zekerheidskaart moet bijgevolg afgeschaft worden. Zwartwerk kan alleen doelmatig bestreden worden door tegelijkertijd de inspectiediensten en sociale wetten te versterken, door de opstelling van een aanwezigheidsregister en door boetes op te leggen in verhouding tot het bedrag van de ontdoken bijdragen.  2.7. Een betere samenhang tussen leven en werken. Teneinde tegemoet te komen aan veranderingen in de levensopvatting, aan het streven naar verdere emancipatie en aan nieuwe opvattingen over de band tussen werk en vrije tijd, moeten ook andere vormen van arbeidsherverdeling gestimuleerd worden. Een interessant instrument dat hierop inspeelt, is het instap-uitstap-systeem. Dit geeft iedereen recht op een vijftal uitstapjaren tijdens zijn of haar loopbaan. In tegenstelling tot de loopbaanonderbreking van de regering Martens-Gol, moet dit tegen een redelijke vergoeding gebeuren. Alleen dan is het systeem aantrekkelijk voor brede lagen van de bevolking. Het mag bovendien de traditionele rolpatronen noch bevestigen of versterken. Tijdens de uitstapjaren is er een verplichte vervanging in de vrijgekomen plaats. Het is dus meteen ook een vorm van arbeidsherverdeling. Het systeem moet de uitstapper de terugkeer in eenzelfde functie waarborgen. Het instap-uitvoer-systeem mag geen negatieve impact hebben op de tewerkstelling van vrouwen. Een ander middel om de arbeidstijd over de loopbaan beter te spreiden en werk te herverdelen, is een soepele overgang naar de pensioengerechtigde leeftijd. De arbeidstijd die vrijkomt, moet verplicht opgevuld worden met nieuwe arbeidskrachten. Deze versoepeling mag echter niet gepaard gaan met een algemene verplichting van deeltijdse in- en uitgroeibanen. Zij vervangt evenmin de bestaande stelsels van brug- en brugrustpensioenen. De S.P. wil daarenboven het accent leggen op een beleid van humanisering van de arbeid, enerzijds om sociale redenen en anderzijds omwille van de economisch interessante ontwikkeling van nieuwe procédés terzake.  3. Maatschappelijke Projecten. Onmiddellijke werkverschaffingprogramma’s kunnen een waardevol instrument zijn om zowel de last van de werkloosheid voor vele mensen te verlichten als tegemoet te komen aan maatschappelijke behoeften die thans onvoldaan blijven. De huidige programma's (B.T.K., D.A.C., T.W.W.) voldoen evenwel niet. Niet alleen door hun versnippering, maar ook door hun vele gebreken: zwakke sociale statuten, uitholling van de vaste kaders in zowel openbare besturen als privé-instellingen, al te gecentraliseerde en gepolitiseerde toekenning, enz. Nochtans bestaat er grote behoefte aan een soepel, goed werkend systeem van maatschappelijke projecten. Voor de S.P. komt het er bijgevolg op aan de huidige tewerkstellingsprogramma’s grondig te wijzigen. Zo moeten in eerste instantie de huidige programma's omgevormd worden tot een eenvormig stelsel van Maatschappelijke Projecten, waarop bepaalde openbare instellingen, v.z.w.'s, feitelijke verenigingen uit de niet-concurrentiële sector en beginnende coöperatieven een beroep kunnen doen om projecten met een maatschappelijk nut uit te voeren. De overheid moet deze projecten zo financieren, dat de organisatoren ertoe aangezet worden om ze blijvend te maken. Activiteiten die duidelijk beantwoorden aan belangrijke en permanente behoeften, moeten na hun fase als maatschappelijk project hetzij blijvend gefinancierd worden door de overheid, hetzij zelfbedruipend worden. In onze optiek is m.a.w. het stelsel van Maatschappelijke Projecten meer dan een werklozenbeleid: het functioneert vooral als een doorgeefluik om nieuwe behoeften te ontdekken en permanente tewerkstelling te ontwikkelen. Wel moet tevens de subsidiëring van de Maatschappelijke Projecten dusdanig opgezet worden, dat ze de aanwerving van structureel zwakke werklozen in deze projecten stimuleert. Bovendien moeten alle werklozen in aanmerking komen voor deze projecten, dus ook niet uitkeringsgerechtigde werklozen. De tewerkstelling in deze projecten gebeurt op basis van normale arbeidsovereenkomsten. Als algemene regel wordt een arbeidsovereenkomst voor onbepaalde duur gehanteerd. Het loon stemt overeen met de beginwedde in de openbare sector voor eenzelfde of gelijkwaardige functie en wordt, volgens de organieke regeling in het geldelijk statuut van die openbare dienst, met de anciënniteitvergoedingen aangepast. Teneinde de politisering in de toekenning van de huidige tewerkstellingsprogramma’s tegen te gaan, moet voor de S.P. de administratie op een relatief autonome wijze kunnen beslissen over de toekenning van de projecten en gestalte kunnen geven aan een eigen beleid. De omvorming van de huidige tewerkstellingsprogramma’s in een stelsel van Maatschappelijke Projecten moet gebeuren in fasen. Op korte termijn is de harmonisering van de verschillende statuten onze belangrijkste prioriteit, t.t.z. het optrekken van de statuten die op dit ogenblik het zwakst zijn. Het omvormen van D.A.C.- en B.T.K.-projecten mag geen aanleiding geven tot het bestaan van een personeelskader naast het bestaand kader in openbare dienst.  4. Een nieuwe jeugd voor coöperatieven. Een dochtermaatschappij van de G.I.M.V. moet de oprichting en uitbreiding van coöperaties stimuleren. Deze kan zowel financiële als technische steun verlenen, adviseren over het ondernemingsbeleid en de coöperaties in hun beheer bijstaan. Met Maatschappelijke Projecten kan de overheid in een aantal gevallen de loonkosten in beginnende coöperaties geheel of gedeeltelijk voor haar rekening nemen.  5. Een aangepaste vorming en opleiding. De overheid moet er voor zorgen dat voldoende mensen de juiste opleiding krijgen. Daarom pleiten wij (zie verder) voor een kwalitatief hoogstaand onderwijs dat aan iedereen, ongeacht leeftijd, geslacht of herkomst, gelijke kansen biedt om de opleiding te volgen waaraan hij of zij op dat ogenblik behoefte heeft. Het industrieel leercontract, de deeltijdse leerplicht, en allerlei vormen van volwassenenvorming, waaronder de beroepsopleiding van de Vlaamse Dienst voor Arbeidsbemiddeling, het onderwijs voor sociale promotie, het tweedekansonderwijs kunnen hierbij een belangrijke rol spelen. De huidige werking van deze instrumenten moet echter wel grondig doorgelicht worden. De Vlaamse Dienst voor Arbeidsbemiddeling moet een instrument worden dat bij uitstek in dienst van de werkverschaffing staat. De beroepsopleiding en de arbeidsbemiddeling zullen hierop zoveel mogelijk moeten inspelen, en al de mogelijkheden van de subregionale tewerkstellingscomités zullen aangeboord moeten worden. Evenwel mag de beroepsopleiding zich niet eenzijdig oriënteren naar hooggekwalificeerde opleidingen en moeten ook structurele werklozen (al dan niet uitkeringsgerechtigd) aan bod komen in niet direct arbeidsmarktgerichte opleidingen. Bedrijven en overheidsdiensten die nieuwe technologieën invoeren, moeten op hun kosten hun werknemers in staat stellen tot aanvullende vorming met deze nieuwe technologie. De arbeidsbemiddeling moet een permanente jobbeurs worden en de meldingsplicht van vacatures (K.B. van december 1982) moet worden uitgebreid. Dit moet toelaten dat de R.V.A. het enige plaatsingsbureau zou worden. De ondernemer die de meldingsplicht niet nakomt, moet gesanctioneerd worden. De R.V.A.-beroepsopleiding moet instaan voor de organisatie van de beroepsopleiding voor volwassenen. De organisatie van deze opleidingen moet steunen op een soepele planning op basis van de behoeften aan arbeidskrachten. De Subregionale tewerkstellingscomités hebben daarbij een bijzondere rol, o.m. op het vlak van controle op de selectie van kandidaten.  6. Werklozenwerking. De werklozenwerking heeft een zeer belangrijke rol te spelen, op twee terreinen:  -   het doorbreken van het isolement waarin langdurig werklozen     opgesloten dreigen te raken, en het stimuleren van de     zelforganisaties.  -   de rechtstreekse belangenbehartiging van de werklozen op het niveau     van het fundamenteel beleid, de werkverschaffing.  De vakbeweging heeft een belangrijke taak te vervullen t.a.v. de stimulering van werklozenwerking. Door de Vlaamse Gemeenschap kan logistieke en financiële steun voorzien worden volgens precieze criteria, zodat versnipperde en tegengestelde activiteiten voorkomen worden.  III. Een nieuwe richting geven aan ons economisch leven. De economische crisis is niet enkel een crisis van de tewerkstelling. Het is ook een financiële crisis en een crisis van het economisch ontwikkelingspatroon. Een duurzame uitweg uit de crisis vereist, naast het herverdelen van de arbeid, bijgevolg ook een antwoord op de financiële crisis van de staat en, meer fundamenteel, het tot stand komen van een nieuw economisch ontwikkelingsmodel. Deze uitweg is mogelijk. De selectieve relance die in 1983 voorgesteld werd als de tweede as van het S.P.-Alternatief, is op korte termijn de eerste aanzet tot de noodzakelijke herstructurering van onze economie en tot het tegengaan van het deflatoire gevaar. Selectieve relance betekent dat men niet langer economische groei bekijkt als dé doelstelling, waaraan al het andere ondergeschikt is. Verbetering van het levenspeil is voor socialisten immers geen synoniem van een cijfermatige toename van het B.N.P. gemeten volgens de traditionele maatstaven. De bestaande economische activiteiten heroriënteren en herstructureren, de sociale kwaliteit van nieuwe, economische activiteiten, dat zijn voor de S.P. meer belangrijke doelstellingen dan het groei-effect dat uit de selectieve relance voortspruit.  1. Twaalf stelregels voor een socialistisch industrieel beleid. Een ecologisch verantwoord industrieel model is de leidraad voor het beleid dat de S.P. voorstelt. Dit kan samengevat worden in volgende twaalf stelregels:  -   de economische productie richten op de werkelijke behoeften, en niet     louter op de winstmogelijkheden.  -   besparen op het verbruik van energie en grondstoffen door een     politiek van rationeel energieverbruik en het richten van de     binnenlandse industrie op activiteiten met een hoge toegevoegde     waarde en lage grondstoffen- en energie-intensiteit.  -   opvoeren van de kwaliteit van de productie door een productpolitiek     die moet instaan voor een verbetering van de levensduur van de     goederen, evenals door toepassing van nieuwe technologieën, de     ontwikkeling van producten met een lager energieverbruik, gezonde     voeding, enz.  -   verminderen van de afhankelijkheid van het buitenland door het     bevorderen van de productie voor de binnenlandse behoeften.  -   vernieuwen van de productiestructuur, waarbij o.m.     spitstechnologieën op geconcerteerde wijze ingevoerd worden.  -   een gecoördineerd beleid van wetenschappelijk onderzoek dat in het     bijzonder wordt afgestemd op de industriële ontwikkeling.  -   preventie t.o.v. bedreigde sectoren en selectieve steun aan     bedrijven in moeilijkheden. Elke steun aan een onderneming, ongeacht     de vorm waaronder die verleend wordt, moet contractueel vastgelegd     worden.  -   bevorderen van de exportmogelijkheden, waarbij de Oost-West-handel     als element van politieke ontspanning speciaal bevorderd wordt.  -   spreiding van de productie en tewerkstelling over de regio's.  -   tegengaan van monopolistische marktbeheersingen.  -   tegengaan van de ongelijke ontwikkeling in ontwikkelingslanden.  -   bevorderen van de economische democratie op alle niveaus en het     sociaal overleg .  2. Concurrentievermogen. Het economisch beleid van de regering Martens Gol stond in het teken van het concurrentievermogen. Dit werd eng en eenzijdig gedefinieerd als een probleem van loonkosten en van flexibiliteit. Het is echter onaanvaardbaar het hele sociaal-economische beleid op één enkele kostennorm te richten. Daarom moet de huidige competitiviteitnorm, die de Belgische lonen koppelt aan deze van onze zeven belangrijkste handelspartners, worden afgeschaft. Daar het concurrentievermogen de resultante is van het geheel van het economisch beleid, is een gelijktijdige inzet van verschillende instrumenten vereist:  1.  een aanpak van de structurele problemen van het export- en     importpakket (zoals bv. een REV-beleid).  2.  een nieuwe wet op de overheidssteun en een globale beheersing van     alle bedrijfskosten.  3.  inwerken op het rentepeil als kostenfactor door het overheidstekort     terug te schroeven, de massale kapitaalbewegingen in te dijken en de     banken doen in te leveren op bepaalde intermediatiemarges.  4.  een openbaar investeringsprogramma dat tot belangrijke     meeslepingseffecten in de privé-sector kan leiden.  5.  een strak prijzenbeleid, dat via het effect op het algemeen     kostenniveau een stimulans is voor de export en voor het binnenlands     verbruik.  Alleen op die wijze zal de structurele positie van de handelsbalans kunnen verbeteren en ruimte gecreëerd worden voor een selectieve relancepolitiek. Bovendien beklemtonen we dat een gedegen statistisch apparaat nodig is. Een grondige modernisering ervan is bijgevolg een dringende noodzaak.  3. De instrumenten van het socialistisch alternatief. De economie nieuw leven inblazen en gelijktijdig heroriënteren moet gebeuren in het kader van een gepland en offensief industriebeleid. Kern daarvan is een aanzienlijke en volgehouden investeringsinspanning. De private sector moet daarbij een belangrijke rol spelen. Maar uitsluitend vertrouwen op de spontane mechanismen van de markt is onvoldoende. De overheid moet bijgevolg zelf ook verantwoordelijkheid opnemen, via openbare investeringen en openbaar initiatief, inzonderheid in toekomstgerichte sectoren. Zij moet er bovendien zorg voor dragen dat de private investeringen zo efficiënt mogelijk gestimuleerd worden in de richting van het gewenste sociaal en economisch beleid. Het geheel van dit beleid moet kaderen in een globale planning.  3.1. Selectieve steun aan de ondernemingen door een nieuwe wet op de overheidssteun. Selectiviteit is het eerste sleutelbegrip met betrekking tot de overheidssteun aan bedrijven. De steun moet namelijk overeenstemmen met de doelstellingen van het ecologisch industriemodel. Investeringen die milieuvriendelijk zijn, de afhankelijkheid van het buitenland verminderen, tewerkstelling creëren, toekomstgericht zijn, grote exportmogelijkheden beloven, enz dienen een bijzondere ondersteuning te genieten; investeringen in de wapenindustrie, kerncentrales daarentegen niet. Een tweede principe bij het toekennen van steun is dat de tegenprestatie van het bedrijf in sluitende contracten wordt vastgelegd. Doorzichtigheid en administratieve eenvoud tenslotte, zijn ook erg belangrijk voor een efficiënte steun aan de privé-ondernemingen. Concreet betekent dit:  -   een eenvormige en doorzichtige wetgeving waarin alle ondernemingen,     ongeacht hun structuur, een gelijke behandeling krijgen en waarin     elke vorm van expansiesteun aan ondernemingen samengebracht wordt.  -   een geleidelijke samenvoeging van de expansiesteun die nu al te zeer     versnipperd is.  -   een wetgeving op de economische databank waardoor, de overheid per     onderneming beschikt over informatie m.b.t. alle vormen van steun.  -   de uitbouw van een niet-bureaucratische, maar doelmatige controle     zowel door de administratie, de regering en het parlement, als in de     onderneming zelf.  Voor de realisatie van deze principes is een nieuwe en globale wet op de overheidssteun nodig. Deze zal binnen het bestaande pakket overheidssteun twee verschuivingen tot stand brengen. Ten eerste moeten de klassieke steunmaatregelen selectiever toegekend worden, en moet meer nadruk gelegd worden op de kapitaal en arbeidsplaatsenpremies. Ten tweede moet in het totale pakket meer ruimte gemaakt worden voor de mogelijkheid tot overheidsparticipaties. Deze overheidsparticipaties impliceren dezelfde rechten die gelden voor de aandelen van de privé-aandeelhouders, zoals het beheerrecht. Non-voting shares wijzen we resoluut af, tenzij in kleine familiale ondernemingen. De bestaande investen mogen geen nieuwe initiatieven meer nemen. Geen overheidsgelden mogen nog overgeheveld worden naar de zgn. investen. De participatiepolitiek van de overheid moet langs de G.I.M.'s gebeuren. De openbare sector moet over deze overheidsmiddelen immers maximaal zelf beschikken. Het aantal fiscale steunmaatregelen moet tot een minimum herleid worden. Indien ze toegekend worden, moeten zij radicaal vereenvoudigd worden. Daartoe moeten ze geïntegreerd worden in een beperkt aantal maatregelen. Ze moeten het risicodragend vermogen in het bedrijf aanmoedigen (zie verder) en dit onder welbepaalde voorwaarden en binnen een zekere periode. Fiscale paradijzen (T-zones, coördinatiecentra, enz) dienen geleidelijk afgeschaft. Elke steun aan een onderneming moet contractueel vastgelegd worden. De voorwaarden die moeten vervuld worden, moeten nauwkeurig omschreven zijn. De syndicale controle die op dit vlak voorzien is, moet versterkt worden. Wanneer de onderneming het contract niet naleeft, moeten automatisch sancties genomen worden. De eigendomsoverdracht van Belgische bedrijven aan buitenlandse kapitaalgroepen wordt onderworpen aan de goedkeuring van de Minister van Economische Zaken en de betrokken Gewestminister. Vermeden moet worden dat overheidssteun indirect (voor winstoverdracht) naar het buitenland kan verdwijnen (bv. een Belgische dochter van een multinationale onderneming).  Aanwending van de superwinsten. De solidariteitsbelasting op de superwinsten (SOL 1 en II) moet hersteld worden: indien bedrijven, waarvan de nettowinst het nationale gemiddelde met een bepaald percentage overtreft, te weinig investeren in productieve activiteiten in België zal op hun winsten een bijkomende bijzondere belasting geheven worden.  3.2. Bedrijven in moeilijkheden. Expansiesteun moet duidelijk onderscheiden worden van reconversiesteun aan bedrijven in moeilijkheden. De vele en soms spectaculaire faillissementen tijdens de afgelopen jaren, hebben de nood aan een coherent en afdoend beleid voor bedrijven in moeilijkheden duidelijk gemaakt, Een offensief reconversiebeleid dringt zich op. De openbare holdings moeten daarbij een actieve rol spelen, enerzijds gericht op vernieuwing en anderzijds op het instandhouden van zinvolle productiecapaciteit. Tevens moet een volwaardig en efficiënt preventief beleid uitgewerkt worden, dat de overheid toelaat nakende moeilijkheden in bedrijven systematisch en zo vroeg mogelijk op te sporen, inzonderheid voor ondernemingen vanaf 20 werknemers. Om bedrijven in moeilijkheden met reële toekomstmogelijkheden uit het slop te helpen, moeten de overheid en de privé-sector een evenwaardige inspanning leveren. Wanneer een dochterbedrijf in moeilijkheden verkeert, moet de steun of de participatie bij voorkeur naar de Belgische moederonderneming gaan. Openbare steun, vastgelegd in een contract, vereist in eik geval een herstructureringsplan, gekoppeld aan beheer met bijstand. Dit plan moet passen in het globale industriebeleid. Een herstructureringspolitiek moet tevens kaderen in een wetgeving die het veiligstellen van de globale ondernemingsinfrastructuur en haar kansen op voortbestaan tegen al te inhalige aandeelhouders, schuldeisers en bankiers centraal stelt. Overheidssteun mag in geen geval een chantagemiddel voor inlevering worden. Het noodzakelijke sociale luik, inbegrepen eventuele afvloeiingen en begeleidende sociale maatregelen, dient op basis van sociaal overleg tot stand te komen. Er moet steeds gestreefd worden naar vervangende tewerkstelling in dezelfde regio.  3.3. Buitenlandse Handel. Voor een land met een kleine binnenlandse markt is het van essentieel belang dat het exportgerichte productiepotentieel bewust ondersteund wordt. Daarbij is sterke aandacht voor volgende punten noodzakelijk:  -   de bedrijfsstructuur in België wordt gekenmerkt door het overwicht     van de K.M.O. 's, maar hun aandeel in de export blijft beneden maat.     Om dit exportpotentieel te ontsluiten is het dringend nodig om:  -   het bestuursapparaat dichter bij de K.M.O.'s te brengen.  -   het bestuursapparaat te vereenvoudigen.  -   Het hele instrumentarium ter bevordering van de buitenlandse handel     moet een grondige herstructurering en reorganisatie ondergaan. Dit     slaat niet alleen op de Belgische Dienst voor Buitenlandse Handel;     er moet ook een export-importbank (EXIMBANK) opgericht worden die de     bestaande financieringsorganismen opslorpt zodat alle financiële     aspecten van de uitvoer steun in één instelling gegroepeerd worden.  -   er moeten meer initiatieven genomen worden om de interne EG-markt     volledig open te stellen.  -   daarnaast blijft het belangrijk dat onze handel met de OPEC, de     Oost-Europese landen (wat de internationale ontspanning ten goede     zou komen) en de Derde Wereldlanden wordt opgedreven, inzonderheid     daal waar politieke democratie wordt nagestreefd (bv. Nicaragua).     Nieuwe vormen van internationale handel (ruil en compensatiehandel),     die in de toekomst aan belang zullen winnen, kunnen hierbij een     belangrijke rol spelen.  -   Op het interne vlak moet vermeden worden dat de nationale en de     regionale initiatieven mekaar doorkruisen of tegenspreken.  -   Tenslotte is verkopen in het buitenland ook een kwestie van aanbod     van verkoopbare producten. Naast eer bijzondere aandacht voor alles     wat het kwaliteitslabel van de Belgische producten kan ten goede     komen, is de ontwikkeling van technologisch hoogstaande producten     erg belangrijk. Langs de importzijde is de belangrijkste maatregel     het indijken van de energiefactuur (zie hoofdstuk 4.1).  3.4. Een uitgebreid openbaar investeringsprogramma. De overheid moet de motor van de relance zijn. Dit mag evenwel niet gebeuren via een blinde aanzwengeling val de publieke investeringen. Er moet selectief geïnvesteerd worden, zodat het weglekken van de positieve resultaten naar het buitenland tot een minimum kan beperkt worden, de tewerkstellingseffecten zoveel mogelijk worden bevorderd en de kwalitatieve aspecten van het verbruik en de productie meer aan bod komen. Deze selectieve stimulering zal in de eerste plaats gebeuren door het bestaande pakket overheidsinvesteringen grondig te herschikken naar meer kleinschalige en arbeidsintensieve projecten. Daarnaast is een aanzienlijke uitbreiding van de openbare investeringen nodig. Volgende prioriteiten gelden daarbij:  -   arbeidsscheppende investeringen in de bouw (met nadruk op renovatie,     sociale huisvesting en stadsvernieuwing), in de sector     gemeenschapsvoorzieningen (leefmilieu, openbaar vervoer), in de     welzijnssector (bv. rusthuizen) en in het binnenlandse toerisme.  -   investeringen gericht op het doorbreken van structurele knelpunten     in de economie: er moet prioriteit gegeven worden aan investeringen     voor energiebesparingen en alternatieve energievormen.  -   investeringen in bepaalde spitssectoren, nl. deze waarin ons land     een (vooral wetenschappelijke) internationale voorsprong heeft (bv.     bepaalde aspecten van de biotechnologie, bepaalde nieuwe     materialen), en in sectoren die van uitzonderlijk belang zijn voor     de versteviging van het industrieel weefsel (bv. scheikunde,     metaalverwerking en vooral micro-elektronica en telecommunicatie).  -   investeringen in het wetenschappelijk onderzoek, teneinde de     achterstand van ons land in hoogtechnologische producten om te     buigen. Speciale inspanningen moeten gedaan worden, voor die regio's     waar de tewerkstellingsproblemen het meest acuut zijn. Voor deze     extra-investeringsimpuls voorziet de S.P. 100 miljard extra,     gespreid over vier jaar. Een specifieke financiering hiervoor is     voorzien.  3.5. Openbaar initiatief. Publieke industriële ondernemingen en holdings (N.I.M., G.I.M.V.) moeten een actieve rol spelen in het proces van industriële vernieuwing. Het mag niet zo zijn dat uitsluitend verlieslatende bedrijven doorgeschoven worden naar de overheid. De publieke industriële ondernemingen moeten op volledig gelijke voet kunnen optreden met de privé. Alle beperkingen die de actiemogelijkheden van publieke ondernemingen in vergelijking met de privé-ondernemingen beknotten, moeten afgebouwd worden. Het openbaar initiatief moet tevens actief optreden bij het opvullen van de maatschappelijke prioriteiten, zoals deze via het economisch plan geformuleerd worden (zie planning). Om deze reden is het dringend nodig in ons land een bijzondere inspanning te doen voor de vorming van publieke beheerders of overheidsmanagers.  3.6. Overheidsbestellingen. Overheidsbestellingen kunnen een belangrijk richtinggevend en stimulerend instrument zijn. Daarom moeten zij zoveel mogelijk geïntegreerd worden in de keten van het economisch, sociaal en ecologisch beleid van de overheid. Bij hun toekenning moeten weliswaar de prijs en de kwaliteit een doorslaggevende rol vervullen, maar ook de tewerkstellingseffecten, de exportmogelijkheden, de effecten op nevenindustrieën en op de milieuvriendelijkheid, enz. Dit toekennen moet op contractuele basis geschieden. De overheidsbestellingen moeten m.a.w. gepland worden en in die bepaalde planperiode geglobaliseerd worden. Binnen dit globale pakket moet dan naar een billijke verhouding tussen de gewesten gestreefd worden.  3.7. Wetenschapsbeleid. Het beleid inzake wetenschappelijk onderzoek moet  volgende doelstellingen nastreven:  -   de toekenning van de middelen voor wetenschappelijk onderzoek,     vooral met industriële bestemming, is afhankelijk van het akkoord om     1.0% van die middelen te besteden aan onderzoek van de     maatschappelijke gevolgen van nieuwe technologieën en van een meer     sociale oriëntatie van de technologische ontwikkeling en het     productiesysteem.  -   de overheid moet in het bezit blijven van de onderzoeksresultaten in     de mate dat ze het onderzoek zelf financiert. Rechtstreekse     researchsteun aan bedrijven mag enkel gebeuren in het kader van     contractuele planning: de omvang van de steun moet gekoppeld worden     aan de resultaten of perspectieven inzake valorisatie     (investeringen; tewerkstelling). Indien de resultaten van research     niet tijdig in eigen land gevaloriseerd worden, komt de eigendom     ervan alleszins aan de overheid toe.  -   de middelen en bevoegdheden moeten op een evenwichtige en     doorzichtige wijze verdeeld worden over de verschillende     beleidsniveaus.  -   de besteding van gelden moet het voorwerp uitmaken van strengere     maatschappelijke controle op elk niveau. Er moet een publicatierecht     komen inzake de resultaten van het door de overheid gefinancierde     onderzoek.  -   het wetenschappelijk onderzoek moet kaderen in de nationale en     regionale economische planning.  -   om in de toekomst nog vooruitgang te kunnen boeken, o.m. in de     techniek, de geneeskunde en het onderwijs, moeten de mogelijkheden,     ook van het fundamenteel wetenschappelijk onderzoek, onverminderd     blijven bestaan. Het wetenschappelijk onderzoek moet op     democratische wijze worden uitgebouwd. De overheid zal bij het     bepalen van het wetenschapsbeleid vooraf de wetenschappelijke en     sociale kringen betrekken. De Vlaamse Raad voor Wetenschapsbeleid is     daartoe het geëigende instrument. Deze Raad zal op democratische     wijze worden samengesteld. De huidige nationale wetenschappelijke     fondsen zullen worden geherstructureerd tot autonome parastatale     instellingen bevoegd inzake het projectonderzoek. De betrokken     wetenschappelijke kringen, evenals de sociale gesprekspartners,     zullen hierin zetelen. Er zal gewaakt worden over de democratische     samenstelling en werking van deze instellingen. De totale     overheidsfinanciering van wetenschappelijk onderzoek moet     trapsgewijze opgevoerd worden tot 1% van het B.N.P. Deze verhoogde     inspanning moet er onder meer toe leiden dat de Vlaamse achterstand     op Wallonië bij de toekenning van kredieten voor wetenschappelijk     onderzoek, weggewerkt wordt. Dit Inhaalplan moet bovendien gepaard     gaan met een relance van de wetenschappelijke tewerkstelling door de     vorming van vorsers en door hen aantrekkelijke loopbaan     mogelijkheden te bieden. De universiteiten zelf moeten hun     beschikbare middelen zo efficiënt mogelijk aanwenden.  3.8. Het opleggen van normen en randvoorwaarden. Concreet wordt gedacht aan normen voor lozingen bij milieuvervuilende productie, grenzen op het energieverbruik van bepaalde duurzame consumptiegoederen, verbod op schadelijke additieven in voedsel, isolatienormen bij nieuwbouw van woningen, strengere normen m.b.t. de. arbeidsomstandigheden en nieuwe materialen, maatregelen m.b.t. de verwijdering, verwerking en vernietiging van schadelijke afval, enz. Maar ook aan het uitschakelen van nutteloze administratieve procedures, of het vereenvoudigen en doorzichtiger maken ervan. Er dient een strenge normering uitgewerkt te worden voor kankerverwekkende stoffen, zowel in het milieu en de consumptie als op de arbeidsplaats.  3.9. Planning als instrument van democratie. Planning is in wezen een instrument van economische democratie. De bedoeling van planning is dat de betrokkenen of hun vertegenwoordigers maximaal beslissen over de behoeften die bij prioriteit zullen worden voldaan. Planning mag dus geen technocratische oefening zijn. Ze moet vertrekken van een zo laag mogelijk niveau (gemeenten, bedrijfssectoren, gewesten) met een maximale inspraak van de betrokkenen. Dit vergt een democratische, maar geen losse overlegprocedure. Het nationale en het regionale parlement beslissen over de uiteindelijke keuzen. De huidige regeling functioneert niet. Volgende aanpassingen dienen doorgevoerd:  -   vereenvoudiging van de administratieve procedure.  -   introductie van glijdende planning.  -   dwingend maken van het plan voor het publieke investeringsprogramma,     de overheidsbegroting en de bedrijven waarin de overheid een     meerderheidsparticipatie heeft.  -   concretisering van de planning op sectorieel niveau.  -   verplichte verbinding van overheidssteun aan contractuele planning,     volgens het principe géén steun zonder contract met inbegrip van     sancties bij niet-naleving van de contractuele bepalingen.  4. Een economie in dienst van de mens.  4.1. Energie. Tegenover de huidige aanbodpolitiek, die op een maximale expansie van de energiesector gericht is, stelt de S.P. de vraagbenadering. Energieverbruik is immers geen doel op zich; het is er voor het voldoen van andere behoeften. Wanneer men deze behoeften kan voldoen met minder energieverbruik, is dit om meerdere redenen een goede zaak. In het energiebeleid moet dus prioriteit gegeven worden aan Rationeel Energie Verbruik (R.E.V.). Dit kan slechts verwezenlijkt worden door een globaal, geïntegreerd energiebeleid waarbij planning in de plaats komt van de marktmechanismen en de louter sectoriële belangen. België zal zich verzetten tegen de voortzetting van de eenzijdig op kernenergie gerichte energiepolitiek van de E.G.  Rationeel Energieverbruik. De algemene Raad van de S.P. van 12/6/1982 heeft reeds een belangrijk aantal concrete maatregelen t.a.v. het energiebeleid vastgelegd. Een viertal programmapunten zijn m.b.t. de huishoudelijke sector bijzonder actueel:  -   in de huishoudelijke sector moet het degressief tariefsysteem voor     gas en elektriciteit omgebogen worden tot een progressief systeem,     zodat (rekening houdend met de gezinssamenstelling) de grootste     verbruikers een relatief hoge prijs moeten betalen en voor kleine     verbruikers een tariefverlaging kan doorgevoerd worden.  -   de steun aan R.E.V.-investeringen voor huishoudens, die onder de     regering Martens-Gol is afgeschaft, moet terug ingevoerd worden en     dit op een sociale in plaats van op een fiscale manier.  -   in de nieuwe huurwetgeving moet voorzien worden dat wanneer huurders     R.E.V.-investeringen doen, zij bij vervroegde beëindiging van de     huurovereenkomst door de eigenaar vergoed worden voor de meerwaarde     (verminderd met de uitgekeerde toelagen).  -   het verlenen van technische bijstand althans op lokaal vlak, bvb.     door het opzetten van een, R.E.V.-service in gemeentehuizen. Ook in     de industrie en de energiesector zelf moeten de R.E.V.-inspanningen     opgevoerd worden. In de elektriciteitssector moet de     gedecentraliseerde opwekking van elektriciteit door industriële     bedrijven of door individuen aangemoedigd worden (kleine     warmtekracht centrales in de industrie, gebruik van industriële     warmte voor elektriciteitsopwekking, afstandsverwarming,     alternatieve energiebronnen zoals windmolens, enz.). Economische,     juridische en institutionele hinderpalen moeten daarvoor weggewerkt     worden.  Energieaanbod: algemene principes. Bij de organisatie van het energieaanbod staan volgende principes voorop:  -   een zo laag mogelijke belasting van het leefmilieu.  -   Bevoorradingszekerheid door een maximale binnenlandse productie     (steenkool) en door diversificatie naar land van invoer     energiebronnen en gebruikte technologieën.  -   Soepelheid in de planning door gedecentraliseerde kleinschalige     productiemethodes.  -   integratie van economische en sociale doelstellingen in het     energiebeleid (bv. tewerkstelling).  Steenkool. Het behoud van een zekerheidskern van eigen steenkoolproductie is van essentieel belang in een verantwoord energiebeleid. Indien een nieuwe productiecapaciteit in elektriciteit van enige omvang vereist is, moet de voorkeur gegeven worden aan kolencentrales (bv. wervelbedcentrales). De toekomst van K.S. moet veilig gesteld worden door het opvoeren van de investeringen. Deze investeringen moeten de productiviteit opvoeren, zodat samen met een efficiënter beheer en een betere commercialisatie van beschikbare technologische knowhow de jaarlijkse verliezen verminderd worden. De verliezen van K.S. dienen ook verminderd door een diversificatie van haar activiteiten naar meer winstgevende sectoren (bv elektriciteitsproductie, mijnbouwtechnologie). Daarnaast moeten nieuwe concessies aan K.S. toegekend worden om de exploitatie op lange termijn mogelijk te maken. De omschakeling in de industrie van olie en gasverbruik naar steenkool dient verder gezet, onder voorbehoud dat geleidelijk een norm voor maximale zwavelemissie bij grootschalige toepassingen wordt verscherpt. Investeringen in een milieuvriendelijke steenkoolaanwending moeten kunnen rekenen op overheidssubsidiëring. Gezien het belang van de eigen energieproductie moet de gemeenschap bereid zijn hierin een bijdrage te betalen. De toekomst van K.S. mag niet gehypothekeerd worden door een voortdurende onzekerheid betreffende de financiering. Anderzijds mag de financiering van K.S. het industriële beleid van het Vlaamse Gewest niet onmogelijk maken. Bij een regionalisering van de steenkoolsector moeten m.a.w. gelijktijdig voldoende middelen naar de gewesten overgeheveld worden. Dit moet dan wel gebeuren volgens de verdeelsleutel van de eigen middelen. De meerprijs voor afname van binnenlandse steenkool door de elektriciteitsproducenten dient behouden te blijven.  Elektriciteit. Voor de elektriciteitsopwekking dienen in de eerste plaats de mogelijkheden van coproductie warmtekracht en van recuperatie van afvalwarmte ten volle benut. Er moet ook voorrang worden gegeven aan gedecentraliseerde kleinschalige productie-eenheden, gekoppeld aan afstandsverwarming. Indien bijkomende productiecapaciteit van enige omvang nodig is verdienen steenkoolcentrales de voorkeur. Dit wil zeggen dat de S.P. hoe dan ook een bijkomende kerncentrale afwijst. De bestaande kerncentrales worden bij declassering niet vervangen door nieuwe kerncentrales. In de nucleaire sector wordt Belgoprocess (het vroegere Eurochemic) omgebouwd tot een bedrijf voor het conditioneren van afval i.p.v. het opwerken van gebruikte brandstof. De maximale tewerkstelling dient evenwel gegarandeerd. België mag zich niet verder engageren in de kweekreactortechnologie. Dumping van kernafval in zee wordt verboden. Belgische havens mogen hiervoor niet meer gebruikt worden. De veiligheidsnormen in de nucleaire sector mogen niet versoepeld worden omwille van economische motieven. De noodplannen moeten bekendgemaakt worden aan de bevolking en getest worden op hun operationaliteit. Zij dienen uitgebreid te worden tot een straal van 16 km rond de nucleaire installatie.  Petroleum en gas. Ingevolge de sterk teruggelopen vraag naar aardolie en omwille van reorganisaties binnen multinationale ondernemingen werden in ons land sinds 1983 drie raffinaderijen gesloten. Daarenboven lopen we het gevaar dat de resterende raffinaderijen met sluiting of vermindering van activiteit bedreigd worden. Naast de noodzaak van een planning en sociale begeleiding op Europees vlak, moeten in eigen land de voorwaarden gecreëerd worden om de resterende raffinaderijen te behouden. Dit o.m. door gebruik te maken van de potentiële mogelijkheden van de eigen verbruikersmarkt:  -   van de reeds gesloten raffinaderijen dienen de technisch nog     bruikbare opslagcapaciteiten ondergebracht te worden in de openbare     energieholding, waardoor het verlies aan tewerkstelling kan beperkt     worden.  -   het Programma-akkoord voor de aardolieproducten moet de basis     blijven voor het vastleggen van de maximumprijzen voor     petroleumproducten, zij het dan op grond van reële gegevens en in     zoverre het de bevoorrading tegen redelijke prijzen veiligstelt en     de markt niet gemanipuleerd wordt. Meer in het bijzonder dienen de     winstmarges van de petroleummaatschappij en voor de diverse     producten herzien te worden om de prijs aan de gebruiker effectief     te doen dalen.  -   om onder alle omstandigheden over voldoende petroleumproducten te     kunnen beschikken, moet analoog met de andere Europese landen een     publieke stockagemaatschappij voor aardolieproducten opgericht     worden.  -   in de huishoudelijke sector moet de vervanging van olie,     elektriciteit of steenkool door gas aangemoedigd worden door de     overheid. Dit omwille van het milieuvriendelijk karakter van     gasverbruik. Gezien enkele recente ongevallen is wel een grondig     onderzoek naar de veiligheid van het gasdistributienet noodzakelijk.  Stookpremie. Teneinde de steeds hogere verwarmingskosten voor de minstbedeelden te milderen, moet aan deze personen een jaarlijkse stookpremie toegekend worden. De hoogte van deze premie is gebaseerd op de gemiddelde marktprijzen van gasolie, steenkool en gas. De premie wordt uitbetaald door het Ministerie van Economische Zaken aan de W.I.G.W.'s die van de voorkeursregeling genieten in de ziekte- en invaliditeitsverzekering, en aan gezinnen waarvan het gezinshoofd een inkomen heeft dat lager is dan het gemiddeld minimum maandloon (verhoogd met 3.000 fr. per maand per kind ten laste). De producenten (energiemaatschappijen) dienen deze stookpremie te financieren. Dit alles in het kader van een geleidelijk te verwezenlijken recht op energie.  Nieuwe en hernieuwbare energievormen en -technieken. Wetenschappelijk onderzoek. De ingebruikname van installaties in de zgn. alternatieve energievormen dient ten volle gesteund. Daartoe moeten juridische en institutionele hinderpalen weggewerkt worden. Ook overheidsbestellingen en subsidies (bv. de bouw van windmolenparken) kunnen een zeer belangrijke rol spelen. Het wetenschappelijk onderzoek in de energiesector moet verder omgebogen worden van kernenergie naar R.E.V., steenkooltechnologieën en hernieuwbare energievormen. De technische research moet aangevuld worden met sociale, economische en beleidsresearch, ten gunste van de consument (bv. het uitwerken van aan nieuwe sociaal verantwoorde tarificatie). Binnen het nucleair onderzoek moet prioriteit gegeven worden aan afvalbehandeling, veiligheid en ontmanteling van de afgedankte kerncentrales. Tevens moet meer  aandacht gaan naar stralingsbescherming (kerncentrales, medische sector, enz.).  Nieuwe structuren voor een goed beleid. Voor een goed energiebeleid moet de gemeenschap een sterkere greep op de energiesector krijgen. Terwijl de S.P er op termijn naar streeft de energiesector in gemeenschapsbezit te brengen, zijn op korte termijn volgende stappen noodzakelijk:  -   het samenbrengen van de verspreide overheidsparticipaties in één     overheidsholding voor energie. Voor concrete voorstellen terzake,     evenals met betrekking tot de overleg- en beheersstructuren in de     energiesector, wordt verwezen naar de S.P.-resoluties van de     Algemene Raad van juni 1982 over het globale energiebeleid.  -   inzake distributie van gas, elektriciteit en warmte moet prioriteit     gegeven aan zuivere intercommunales. Het aandeel van de publieke     sector moet opgevoerd tot min. 25%, op een evenwichtige manier     verdeeld over de gewesten. Het publieke aandeel in de     elektriciteitsproductie door de groepering van publieke     ondernemingen die elektriciteit produceren (S.P.E.) dient opgevoerd     tot min. 15% tegen 1995 zonder dat dit noodzakelijk gepaard gaat met     een toename van het nationaal geïnstalleerd vermogen. De verkoop van     publieke installaties aan de private sector (cfr. E.G.W.-Gent) is     strijdig met de Conventie en voor de S. P. bijgevolg onaanvaardbaar.     De Conventie moet derhalve worden aangepast, zodat dergelijke     inbreuken onmogelijk worden, In het kader van de diversificatie     dient K.S. zich te engageren in de elektriciteitsproductie en     daardoor partner te worden in de S.P.E. In gemengde intercommunales     moeten de vertegenwoordigers van de gemeenten meer reële zeggenschap     krijgen (zie verder).  -   Het S.C.K. dient omgevormd tot een volwaardig Studiecentrum voor     Energie Onderzoek, waarbij het onderzoek verder wordt     gediversifieerd naar alle deelsectoren. R.E.V. en alternatieve     energiebronpen verdienen een voorkeurbehandeling.  4.2. De bouwsector doeltreffend stimuleren. Om een economische relance en een herstel van de tewerkstelling op gang te brengen en blijvend te ondersteunen, is een heropleving van de bouwactiviteit onmisbaar Het gebrek aan aangepaste en comfortabele woningen tegen een redelijke prijs, de verkrotting, de nood aan vernieuwbouw, aan stadshernieuwing en aan voor bejaarden en gehandicapten aangepaste woningen wijzen er trouwens op dat in deze sector nog heel wat te  doen valt. Zowel wat de nieuwbouw als de vernieuwbouw betreft dient de sociale woningbouw dringend te evolueren in de richting van een nieuwe wooncultuur met differentiatiekansen naargelang de verschillende leef- en woonstijlen.  Stimuleren van de vraag naar woningen. Om de bouwsector te doen heropleven, moet in eerste instantie een ander inkomensbeleid gevoerd worden: de S.P.-voorstellen inzake herverdeling van de beschikbare arbeid en het herstel van de koopkracht zijn bijgevolg een belangrijke voorwaarde om tot een stimulering van de bouwnijverheid te komen en van de vraag naar woningen, in het bijzonder van een eerste woning. Tevens moet het door de S.P. destijds voorgestelde en door de Vlaamse Executieve inmiddels ingestelde verzekeringssysteem tegen het risico van inkomensverlies door werkloosheid, ziekte en invaliditeit uitgebreid en verbeterd worden. Belangrijk is ook het S.P.-voorstel om een einde te stellen aan de laakbare praktijk van hypothecaire maatschappijen om eenzijdig de rentevoet van hypothecaire leningen aan te passen. Daarnaast zijn er nog specifieke maatregelen nodig om de vraag naar een eerste woning te stimuleren, zoals bijvoorbeeld:  -   aflossingen.  -   een verhoging van de fiscale aftrekbaarheid van de     levensverzekeringspremies.  -   mobiliseringspremies aan titularissen van woonspaarcontracten.  Tevens moet er een grondige wijziging komen van het subsidiebeleid, zowel voor privé- als sociale woningbouw, waarbij de nadruk vooral moet liggen op verbetering en sanering van het bestaand woningpatrimonium en op de strijd tegen de verkrotting. De procedure in verband met aanvragen van een premie in de huisvestingssector moet vereenvoudigd worden. Concreet stelt de S.P. o.m. volgende maatregelen voor:  -   een fiscale aftrek voor uitgaven in verband met onderhoud en     instandhouding (max. 100.000 fr., verhoogd met 10.000 fr. per     persoon ten laste), af te trekken van het belastbaar inkomen.  -   het opnieuw invoeren van een isolatie- en dubbelglaspremie, volledig     losgekoppeld van de toekenning van een bouwpremie.  -   het ter beschikking stellen van bouwgrond door openbare besturen     tegen erfpacht (bv: voor jonge gezinnen). Ook moet er een ruime     informatiecampagne komen, zodat kandidaat-bouwers en -verbouwers een     duidelijk beeld krijgen van de mogelijke steun die ze kunnen     genieten.  Het aanbod verruimen en verbeteren. Door de overheid moet nadruk gelegd worden op zowel een gevoelige uitbreiding van de nieuw- en vernieuwbouw van sociale en middelgrote woningen, als voor wat betreft de openbare werken, op (de meer arbeidsintensieve) verbeterings- en onderhoudswerken. Ook in haar extra-investeringsprogramma moet de overheid bijzondere nadruk leggen op de bouwnijverheid. Meer bepaald moet van de 100 miljard die in de relancebegroting voorzien is om een extraopenbaar investeringsprogramma te financieren, een belangrijk deel (bv. 25 mld.) voorbehouden worden voor deze sector en in het bijzonder voor:  -   sociale woningbouw (zowel nieuwbouw als renovatie en sanering).  -   stadsvernieuwing en restauratie van oude panden voor zinnig gebruik.  -   kleinschalige overheidsprojecten, in het bijzonder t.b.v. gemeenten     (bv. lokaal wegennet, fietspaden). Tenslotte moet ook de     privatiseringstendens in de sociale huisvestingssector tegengegaan     worden. Het decreet Buchmann moet zo omgebogen worden dat de inbreng     van privé-kapitaal in deze sector enkel via hypothecaire leningen     met vastgoedcertificaat kan. Op die manier blijven de regionale     Maatschappij voor de Huisvesting of de door haar erkende     vennootschappen eigenaar van de sociale woningen. Bovendien kan het     hier slechts om een tijdelijke maatregel gaan, teneinde de huidige     financiële impasse van de sociale huisvesting te doorbreken: op     termijn moet de prefinancieringstechniek omgevormd worden in     financieringskredieten die voldoende middelen voor de sociale     woningbouw vrijwaren.  4.3. Vervoerbeleid. De S.P. wil resoluut ijveren voor het gemeenschappelijk openbaar vervoer. Dit zowel om redenen van verkeersveiligheid, rationeler energieverbruik, leefmilieu en ruimtelijke ordening als vanuit sociaal oogpunt en besteding van gemeenschapsgelden.  Coördinatie vervoerbeleid. Het transportbeleid moet één geheel uitmaken. De moordende concurrentie tussen de verschillende vormen van transport wordt heden al te dikwijls in de hand gewerkt door enorm dure investeringen van de overheid in grootse infrastructuren, waarbij het openbaar vervoer steeds werd benadeeld. De coördinatie tussen de verschillende vervoervormen moet zowel inzake beheer als inzake investeringen gebeuren. De vervoerstructuren moeten daarbij eigendom blijven van de gemeenschap; privatisering wordt door de S.P. verworpen.  Herdenken van het personenvervoer. De S.P. geeft voorrang aan een vervoerbeleid dat de bevordering beoogt van het zogenaamde langzaam verkeer, het openbaar gemeenschappelijk vervoer en van geïntegreerde vormen van personenvervoer, ook voor mindervaliden. Voet-, wandel- en fietspaden moeten uitgebreid, verbeterd en vooral gebruikersvriendelijk en veilig gemaakt worden. Een deel van de steun die gemeenten kunnen verkrijgen via het Investeringsfonds zal hiervoor voorbehouden worden. De rijwielenbelasting zal afgeschaft worden. Een meerjarenplan inzake langzaam verkeer moet worden opgemaakt.  Openbaar vervoer. Centraal in heel de verdere vervoerpolitiek moet het openbaar gemeenschappelijk vervoer zijn. Dit moet dichter bij de gebruiker worden gebracht en aantrekkelijker gemaakt. Dit vereist de verbetering van aansluitingen en overstapmogelijkheden, stiptheid, frequentie en comfort. Structurele hervormingen zijn noodzakelijk, m.n. de integratie op termijn in één Maatschappij voor Openbaar Vervoer. Alle vormen van openbaar vervoer moeten geïntegreerd worden en dan gedecentraliseerd. Inzake exploitatie moet op basis van een evaluatie en na inspraak van de gebruiker een herziening van I.C.-I.R.plan tot stand komen, waarbij inzonderheid correcties worden doorgevoerd m.b.t. de vervoersproblematiek in hoofde van werknemers die geconfronteerd worden met nachtwerk en ploegenarbeid. Ook moet aandacht worden gegeven aan het aanvullende karakter van de verschillende vervoersmiddelen. Dubbelgebruik moet immers vermeden worden. Het regionale vervoer moet dan ook beter aansluiten op het spoornet en op het stedelijke vervoer. Ook het autoverkeer moet in functie van het overstappen naar het openbaar vervoer worden georganiseerd. Met het oog op het verminderen van verkeersmoeilijkheden tijdens spitsuren moet een dynamische wisselwerking tussen het ruimtelijk ordenings- en vervoerbeleid worden opgebouwd. Verkeersveiligheid moet in de structuurplannen en de verkeerscirculatieplannen worden ingebouwd. Gezien de sociale functie van het openbaar vervoer moet er een democratische en concurrentieel tarievenbeleid worden gevoerd, in samenhang met een grondige reorganisatie van het dienstenaanbod. Men zal voor heel dit beleid trouwens slechts over het nodige geld beschikken, indien men de nodige gebruikers blijft aantrekken. Er moeten duidelijke keuzen gemaakt worden bij de investeringen.  Goederenvervoer. Alle discriminaties tussen de transportmiddelen moeten uitgeschakeld worden. Alle infrastructuurwerken aan het spoor dienen bijgevolg rechtstreeks door de gemeenschap gefinancierd, teneinde de gelijke behandeling tussen openbaar en privé-vervoer te bekomen. Coördinatie en planning moeten de hoekstenen valt het beleid zijn. Het spoor zal om economische en ecologische redenen, een belangrijke rol spelen. Het vervoer van gevaarlijke stoffen mag zeker niet over de weg gebeuren, maar moet langs het spoor, de binnenvaart of de pijpleidingen gebeuren. Een noodplan zal opgesteld worden, dat moet bekend gemaakt worden aan de betrokken bevolking via de gemeentebesturen. Een specifieke reglementering terzake zal uitgewerkt worden.  Havenbeleid. Onze havens zijn bronnen van tewerkstelling en welzijn voor heel het land. De S.P. wil daarom een coherent nationaal havenbeleid, dat een einde maakt aan de onderlinge concurrentiestrijd. Elke haven moet zich naar eigen specialisatie kunnen ontwikkelen. Hierbij moeten de globale kosten afgewogen worden tegenover de directe en indirecte baten. Prioriteit moet worden gegeven aan investeringen die gericht zijn op inwendige havenexpansie en optimalisatie van de bestaande capaciteit. Tevens moet elke uitbreiding van de havens gevolgd worden vanuit het oogpunt leefmilieu. De overheidsinvesteringen mogen geen aanleiding geven tot artificiële trafiekafleiding. Deze investeringen dienen bijgevolg te geschieden op basis van hetzij duidelijk aanwijsbare trafiekverwachtingen, hetzij met het oog op noodzakelijke modernisering tot behoud van bestaande trafieken. Het beheer van de havens moet lokaal gebeuren. De sociale relaties en sociale voorwaarden moeten zo worden opgebouwd dat zij geen basis meer vormen van onderlinge concurrentie of sociale discriminaties. In elke haven wordt een paritair sociaal-economisch overlegorgaan ingesteld. De infra- en superstructuur moet zo ruim mogelijk in gemeenschapsbezit zijn. De tariefstructuur en de grondslag van de verschillende havenkosten worden geharmoniseerd. De hypotheek rustende op de Waterverdragen moet zo vlug mogelijk gelicht worden, o.m. door de noodzakelijke maatregelen te treffen met betrekking tot het debiet en de kwaliteit van Maas- en Scheldewater. De S.P. stelt een meerjarenplan voor met een billijke verdeling inzake investeringswerken die de toekomst en de toegang van de havens moet veilig stellen.  Luchtvaart. Om economische en strategische redenen heeft België slechts één centrale luchthaven nodig. Nieuwe samenwerkingsverbanden moeten tot stand komen tussen de Regie der Luchtwegen, het Bestuur der Luchtvaart enerzijds en de exploitatiemaatschappij voor alle rechtstreekse diensten aan passagier en vervoerder anderzijds. Tevens dient de hinder van een luchthaven voor het omliggend gebied maximaal te worden beperkt. Regionale luchthavens die beantwoorden aan een economische noodzaak en die een veilige inplantingsplaats hebben, zoals de uitwijkluchthaven Oostende, dienen voldoende en reële ontplooiingskansen te krijgen.  1.4. Nieuwe technologieën. De socialistische houding t.o.v. nieuwe technologieën kan dus volgt samengevat worden:  -   indien deze leiden tot een verbetering van de concurrentiepositie en     de exportprestaties van de bedrijven of het uitschakelen van vuile,     ongezonde of zware arbeid, moeten ze bevorderd worden. Nieuwe     technologieën moeten maximaal gericht worden op de ontwikkeling van     milieuvriendelijke producten en productiemethodes.  -   de introductie kan slechts binnen het kader van een     interprofessionele C.A.O., die tegemoet komt aan de noodzaak van     sociaal overleg en sociale controle. Ook op sectorieel en     bedrijfsvlak zijn technologieakkoorden wenselijk. Bij het afsluiten     van dergelijke akkoorden moet aandacht gaan naar: controle vanwege     de ondernemingsraad of de syndicale delegatie; voorafgaande     informatie; faciliteiten voor het inschakelen van deskundigen die de     werknemers bijstaan bij het formuleren van tegenvoorstellen; normen     betreffende de arbeidsomstandigheden (bv. voor het werken aan     beeldschermen); maximaal behoud van tewerkstelling; faciliteiten     voor bijscholing en herscholing van de werknemers, vooral voor de     vrouwen die vaak de eerste en belangrijkste slachtoffers zijn;     sancties bij niet-naleving van het akkoord. De bestaande C.A.O. nr.     39 moet in dit perspectief geëvalueerd en verbeterd worden. Deze     C.A.O. moet bovendien voor alle bedrijven gelden. De overheid kan     deze akkoorden ondersteunen door te voorzien dat een klacht vanwege     de werknemers dat akkoorden of procedures niet nageleefd worden,     leidt tot opschorting van de overheidssteun of -bestellingen aan het     betrokken bedrijf.  -   minimum 10% van de researchgelden (van de overheid en van de private     sector) moeten besteed worden aan onderzoek naar maatschappelijke     aspecten. De Stichting Technologie Vlaanderen moet een solide     financieringsbasis krijgen, en uitgebouwd tot een volwaardige     geïntegreerde researchinstelling, met inbegrip van technisch-sociale     dienstverlening aan syndicale afgevaardigden.  -   koppelen van een programma voor arbeidstijdverkorting aan de     productiviteitsstijgingen t.g.v. nieuwe technologieën, zodat de     extraproductiviteitsstijgingen niet alleen het patronaat, maar ook     de werknemers ten goede komen.  -   zoeken en bevorderen van nieuwe tewerkstelling in de zgn. kwartaire     of informele sector. Het stelsel van Maatschappelijke Projecten dat     wij voorzien, heeft op dit vlak een belangrijke opsporingsfunctie.     Op termijn zal gezocht moeten worden naar systemen om het     technologisch surplus over te hevelen voor de financiering van deze     nieuwe tewerkstelling. Een systeem waarbij de bijdragen voor sociale     zekerheid niet langer enkel op het loon worden geheven, maar op     basis van de toegevoegde waarde, kan daartoe een eerste aanzet zijn.  -   binnen het onderwijs moet een bijzondere aandacht geschonken worden     aan introductie van nieuwe technologieën.  -   het landbouwonderzoek moet minstens voor 20% gericht worden naar     kwalitatieve verbetering (milieu, gezondheid).  -   reglementering van de briotechnologische toepassingen.  4.5. Land- en tuinbouwbeleid. De landbouwpolitiek (zowel Europees als nationaal) heeft geen billijke oplossing geboden voor de problemen van de landbouw en de landbouwbevolking. Niettegenstaande belangrijke delen van het landbouwbeleid op Europees niveau bepaald worden, blijft er toch een aanzienlijke ruimte voor een eigen beleid.  Behoud van de tewerkstelling. Behoud van arbeidsplaatsen met een behoorlijk inkomen in de land- en tuinbouw is onze leidraad. Het komt er dus op aan het familiaal bedrijf te beschermen door structuurverbeterende maatregelen. Ter vervanging van het huidige onrechtvaardige quotasysteem opteren we voor een systeem dat geleidelijk een grotere inlevering oplegt naarmate de productie groter is. Beschermingsmaatregelen ten voordele van de jonge bedrijfsuitbaters en kleinere leefbare familiale bedrijven dringen zich op, zo men een verdere afvloei van arbeidskrachten wil vermijden.  Een pachtwet voor de pachters. Het S.P.-wetsvoorstel tot aanpassing van de pachtwet wil de zwakke positie van de pachter versterken. Dit is mogelijk door een strengere reglementering i.v.m. de opzegging voor eigen gebruik en de verpachting, de afschaffing van de gratis verhuring, een regeling i.v.m. de seizoenpacht, en de omkering van de bewijslast van pachter naar verpachter.  De oprichting van een pachtbank. In dit S.P.-voorstel wordt uitgegaan van de basisdoelstelling te komen tot een rationeel grondgebruik dat zowel de pachter, de verpachter als de gemeenschap bevredigt. De pachtbank als onafhankelijk openbaar orgaan regelt de toewijzing van de gronden die geschikt zijn voor landbouwdoeleinden. De taak van de pachtbank is het beheren van de verworven landbouwgronden. Zij moet er zorg voor dragen dat via een objectieve toewijzing van de gronden gestreefd wordt naar een rationale spreiding van bedrijfsgrootte en een rendabele concentratie van gronden voor het familiaal bedrijf. De pachtbank krijgt een plaats tussen de grondeigenaarverpachter en de boer. De pachtbank zal de te exploiteren gronden in een eerste fase inzamelen volgens een dubbel systeem:  -   verplichte deelname voor gronden eigendom van openbare besturen en     voor gronden in ruilverkavelinggebieden.  -   Vrijwillige deelname voor gronden eigendom van particuliere     verpachters.  Daartoe zal deze bank overeenkomsten sluiten met de grondeigenaar. Democratisering van de land- en tuinbouwvertegenwoordiging. Het quasi-monopolie van de Boerenbond, geruggensteund door de C.V.P. moet doorbroken worden. Elke vertegenwoordiging moet op democratische wijze tot stand komen met het oog op een pluralistische samenstelling.  Een meststoffenwet en de oprichting van een mestbank. Op basis van het afvaldecreet dienen besluiten uitgevaardigd die regels opleggen aan de opslag, verwerking en verhandeling van de dierlijke mest. De doelstelling van deze wettelijke regeling is:  -   te voorzien in de oprichting van een mestbank die af en vervoer,     afzet en verwerking van organische meststoffen regelt.  -   te voorzien in een overleg tussen bedrijven met overschotten en     bedrijven met tekorten.  -   de bevordering van het verantwoord gebruik van organisch mest in     land-, tuin- en bosbouw.  Tuinbouw. Om het energieverbruik in de glastuinbouw te beperken moeten maatregelen zoals stimulering van het gebruik van biogasinstallaties, afstandsverwarming en isolatie verder worden aangemoedigd. Tevens moeten alle concurrentievervalsende discriminaties worden weggewerkt.  Voorlichting en commercialisatie. De S.P. wenst:  -   de uitbouw van een onafhankelijke voorlichtingsdienst, los van de     grote landbouworganisaties, en een betere organisatie van het     gemeenschappelijk onderzoek ten dienste van de land- en tuinbouw.  -   een verbetering van de veilingstructuren, waarbij de financiële rol     van de Boerenbond wordt ingeperkt. De S. P. wil kansen geven aan     zogenaamde alternatieve, ecologische vormen van landbouw. Deze vorm     van kleinschalige landbouw kan tot op heden van overheidswege op     weinig tot geen steun rekenen. Voorlichting en wetenschappelijk     onderzoek inzake het biologisch telen verdient meer aandacht.  Verbod van hormonen en beperking van pesticiden. De S.P. eist een totaalverbod op het gebruik van (natuurlijke en kunstmatige) hormonen als groeiversterkende middelen bij de vetmesting in de veeteelt. Inzake pesticiden eist de S.P. niet alleen een betere voorlichting inzake gebruik en gevolgen daarvan, maar ook een beperking en controle op dit gebruik.  Instituut voor Veterinaire Keuring. De S.P. wil werk maken van de herziening van de uitvoeringsbesluiten m.b.t. dit Instituut, teneinde ie in overeenstemming te brengen met de oorspronkelijke bedoeling van de wet van 13 juli 1981.  4.6. Visserijbeleid. Er moet werk gemaakt worden van een instandhouding en vernieuwing van de visserijvloot (met speciale aandacht voor de kustvisserij) door middel van een stelsel van voordelige kredieten bij nieuwbouw in België. Tevens moet een actieve visserijpolitiek gevoerd worden teneinde de quota van de Belgische vloot te vergroten om zo aan onze eigen binnenlandse behoeften te kunnen voldoen. Verder moet de beroepsvisserij in onze kustwateren beschermd worden door:  -   uitbreiding van de territoriale wateren tot 12 mijl.  -   de bouw van een snel patrouillevaartuig teneinde de grotere vreemde     vissersvaartuigen uit onze kustwateren te houden.  -   grotere controle op de sportvisserij.  4.7. Textielsector. Het textielplan dient in zijn oorspronkelijke vorm hersteld te worden. Het sociale luik moet onverwijld verlengd worden.  4.8. Moderne, leefbare en op tewerkstelling gerichte overheidsbedrijven en lokale besturen. De S.P. wenst de herziening van de negatieve aspecten van de saneringsmaatregelen die door de verschillende bijzondere volmachten werden opgedrongen aan het gemeenschappelijk vervoer, verkeerswezen, onderwijs, provinciale en lokale besturen, inzonderheid waar deze maatregelen de tewerkstelling en de kwaliteit van de openbare diensten in gevaar brengen. Daarenboven wil de S.P. een einde stellen, meer in het bijzonder in de openbare vervoersector, aan een situatie waarbij experimenten ten behoeve van de privé-sector op kosten van de overheidssector worden uitgetest.  5. Leefmilieu, natuurbehoud en ruimtelijke ordening. Veertig procent van de totale oppervlakte van Vlaanderen wordt in beslag genomen door woonzones, industriezones, wegen, verkavelingen, weekendhuisjes, enz. Dit percentage is veruit het hoogste ter wereld. De waterlopen in Vlaanderen zijn erg vervuild. De lucht en bodemkwaliteit is er sterk op achteruit gegaan. De industriële afvalstoffen vormen een reusachtige bedreiging voor het milieu. Bovendien ontstaat door al deze soorten verontreiniging een kringloog van vervuiling verontreinigende elementen in de lucht vervuilen de bodem en het oppervlaktewater, na verloop van tijd komen ze in het grondwater terecht. Deze situatie is verontrustend. Het is hoog tijd om een kentering tot stand te brengen. De redding van het leefmilieu is echter onmogelijk zonder een ingreep in het economische systeem, dat aan de basis ligt van deze vernietiging. De oorzaken van de ecologische problemen liggen in de maatschappijvormen waarin de mensen zich hebben georganiseerd en niet zozeer in de door hen gebruikte technieken of technologie. Hoewel, deze technologie zal zolang onze maatschappij een kapitalistische productiewijze kent geen rekening houden met het ecosysteem, daar alles aan de productie en de winst ondergeschikt wordt. Het alternatief moet zijn dat de economie in dienst gesteld wordt van de collectieve behoeftenbevrediging. In deze collectieve behoeftenbevrediging zijn ecologische imperatieven even prioritair als andere kwalitatieve en kwantitatieve imperatieven. Ecologische imperatieven, die zowel op de verbetering van het leefmilieu als op de humanisering van het arbeidsmilieu moeten slaan, versterken de argumenten voor deze structuurhervormingen. Planning is nodig om de verspilling van de kapitalistische concurrentie tegen te gaan; zonder zelfbeheer is geen nieuwe houding tegenover behoeften, consumptie, enz. mogelijk. Een inperken van de willekeur van het winstkapitalisme is dan ook noodzakelijk.  5.1. Zes voorstellen voor een Vlaams leefmilieubeleid. Tijdens de afgelopen vier jaar heeft de S.P. een reeks voorstellen ingediend in de Vlaamse Raad. Zij werden  door de feitelijke CVP-PVV- meerderheid in de Vlaamse regering terzijde geschoven. Zes van deze voorstellen vormen voor de S.P. een absolute prioriteit:  1) De onmiddellijke invoering van milieuheffingen en milieunormen. Om gestalte te geven aan de slogan de vervuiler betaalt, moet een decreet op de milieuheffingen zo spoedig mogelijk gerealiseerd worden. Naast heffingen op de vergunninghouders is het eveneens nodig heffingen in te voeren op de productie van bepaalde stoffen. Op zichzelf zijn milieuheffingen evenwel geen voldoende instrument. Het principe «de vervuiler betaalt» kan gemakkelijk verworden tot «vervuilen mag, als je betaalt». Milieuheffingen moeten daarom aangevuld worden met milieunormen: boven een bepaalde graad van vervuiling is een activiteit niet meer toegelaten. In afwachting van een aldus uitgewerkte reglementering, waarbij ecologische redenen kunnen primeren op economische, moeten de E.E.G.-richtlijnen, inzake lucht-, water- en bodemverontreiniging onmiddellijk van kracht worden.  2) Milieueffectenrapportering. Milieueffectenrapportering (M.E.R.) is het werkinstrument bij uitstek om het belang van het milieu te betrekken bij grote initiatieven, zoals het aanleggen van een weg, het inplanten van een bedrijf van een zekere grootte, enz. Het milieueffectenrapport wordt ter beoordeling voorgelegd aan een M.E.R.-bureau, samengesteld uit deskundigen, dat de technisch en wetenschappelijke controle, het toezicht op de administratieve afhandeling en de begeleiding verzekert. Daar waar mogelijk, zullen de Comités voor Veiligheid en Gezondheid van de betrokken bedrijven een adviserende rol spelen. Het S.P.-voorstel houdt in dat een lijst van M.E.R.-plichtige activiteiten opgesteld wordt. Ook voor activiteiten die niet op deze lijst voorkomen, zou de Vlaamse Regering een M.E.R. kunnen eisen. Zij kan dit op eigen initiatief, op verzoek van de vergunningverlenende overheid of van de gemeente. Zonder M.E.R. kan geen vergunning voor bouw, lozing of exploitatie afgeleverd worden.  3) Veiligheidsrapportering. Veiligheidsrapportering (V.R.) is gericht op het voorkomen van zware ongevallen die zich kunnen voordoen bij industriële activiteiten. Ze heeft ook betrekking op de maatregelen, die na een zwaar ongeval moeten genomen worden.  4) Een nieuwe reglementering op de hinderlijke inrichtingen. De bestaande wetgeving is dringend aan een modernisering toe. De zgn. hinderlijke inrichtingen moeten over een exploitatie- of uitbatingsvergunning beschikken. De bedrijven worden ingedeeld in drie klassen, afhankelijk van hun gevaarlijkheid voor het milieu. Bedrijven van klasse 3 moeten alleen gemeld worden: het zijn de minst gevaarlijke. Andere moeten een vergunning aanvragen bij de Bestendige Deputatie (klasse 1) of bij het College van Burgemeester en Schepenen (klasse 2). Voor alle dossiers klasse 1 moet bij de aanvraag een MER- en/of een VR-document gevoegd worden. Dit om de overheid die de vergunning verleent met meer kennis van zaken te laten oordelen in vaak erg technische dossiers.  5) Koppeling van de vergunningen. Alle vergunningen (bouw, exploitatie, lozing, maar ook andere), moeten gecoördineerd en gekoppeld worden. De bouwvergunning geldt als pilootvergunning. Er wordt slechts één openbaar onderzoek uitgevoerd.  6) Controle op de nucleaire veiligheid. De S.P. is voorstander van overheidsorganen die instaan voorde beveiliging van de werknemers en de bevolking tegen mogelijke ongevallen met nucleaire installaties of materialen. Recente rampen of bijna rampen (cfr, Mont-Louis) tonen aan dat er terzake nog grote hiaten bestaan in de Belgische wetgeving. Concreet stelt de S.P. voor een Dienst voor Nucleaire Veiligheid en Gezondheid op te richten. Deze dienst die een maximaal autonoom bestuur krijgt bestaande uit parlementsleden, vertegenwoordigers van werknemers en milieuorganisaties, afgevaardigden van lokale besturen, heeft tot taak de politieke besluitvorming te ondersteunen door adviezen, toezicht op de uitvoerende overheidsorganen, evaluatie van het beleid, voorstellen tot wetswijzigingen, enz. De Speciale Commissie voor Ioniserende Stralen die advies moet geven over vergunningen voor nucleaire installaties, moet uitgebreid worden met vertegenwoordigers van de werknemers- en milieuorganisaties.  2.  Nood aan een eengemaakt beleid en duidelijke verantwoordelijkheden.     De opsplitsing van het beleid m.b.t. het leefmilieu is in België     zeer groot. Zowel verticaal (tussen de nationale en de Vlaamse     regering, tussen de regeringen, de provincies en de gemeenten) als     horizontaal (tussen de verschillende gemeenschapsministers en     administraties) bestaan bevoegdheidsbetwistingen. Prioritair is dan     ook de verschillende beleidsniveaus en de sectoren duidelijk af te     bakenen en binnen die beleidsniveaus klareverantwoordelijkheden te     stellen. Alle bevoegdheden inzake leefmilieu (ruimtelijke ordening,     water, afval, natuurbehoud) moeten in Vlaanderen geconcentreerd     worden in de persoon van een verantwoordelijke gemeenschapsminister.  3.  Afval. Het beste afvalbeleid is het beleid dat afval voorkomt. Het     afvalstoffendecreet biedt daartoe de mogelijkheden, m.n. door het     verbieden van bepaalde gevaarlijke producten en productieprocessen,     het opleggen van regels (zoals kwaliteitseisen voor producten en     processen), en het opleggen van recuperatie of hergebruik door     middel van typebestekken. Alle afval voorkomen is evenwel     ondenkbaar. Een gediversifieerd beleid dringt zich op: bepaalde     stoffen herwinnen door ze selectief in te zamelen, composteren,     gecontroleerd storten, verwerken, vernietigen. Bijzondere aandacht     moet gaan naar een openbaar initiatief voor de exploitatie van een     stortplaats voor industriële afvalstoffen per provincie, evenals de     realisatie van een verwerkingsbedrijf voor giftige industriële en     klinische afvalstoffen onder het beheer van de overheid. Deze     modelstorten mogen in geen geval in de nabijheid van woonkernen of     natuurgebieden gevestigd worden. Er moet een strakke reglementering     komen inzake storten van chemisch afval in zee. In bepaalde gevallen     moet dit verboden worden.  5.4. Water. De S.P. stelt voor:  -   Drinkwatervoorziening. Allerlei stortperikelen indachtig, is het     aangewezen de controles op de waterkwaliteit te verscherpen. De     bedelingsnetten moeten uitgebreid worden, zodat het aantal     aangesloten woningen kan verhoogd worden. Eén verdere uitbouw van     eigen waterwinningen in het Vlaamse Gewest is noodzakelijk. Met het     oog op een betere rechtvaardigheid, ten aanzien van de bevolking     dient gestreefd te worden naar een gelijkschakeling van de     tarievenstructuur, zonder dat dit echter mag leiden tot een     veralgemening van de hoogste van toepassing zijnde waterprijzen.  -   Waterzuivering. Water is dringend aan een hogere economische     waardering toe. Er moet dringend werk worden gemaakt van de inning     van heffingen opgelegd aan de industriële verbruikers. Om hun taak     naar behoren te vervullen moeten de waterzuiveringsmaatschappijen     voldoende middelen krijgen. De erg noodzakelijke investeringen     moeten gebeuren op basis van wetenschappelijk verantwoorde gegevens.  5.5. Bodem. Aan de vervuiling van de bodem met zware metalen moet onmiddellijk een halt worden toegeroepen met strenge normen. De industriële gifbelten dienen opgespoord en gesaneerd. De vervuiling veroorzaakt door of tengevolge van moderne landbouwmethodes (overbemesting, biociden, herbiciden en drijfmest) dient tegengegaan (door betere informatie, oprichting van mestbanken, verbodsbepalingen inzake overbemesting). Er moet een verbod komen op de uitvoer van in eigen land verboden insecticiden en meststoffen.  5.6. Lucht. De S.P. stelt uitdrukkelijk dat zowel internationaal als nationaal dringend afdoende maatregelen moeten getroffen worden m.b.t. het fenomeen van de zure regens. De S.P. is ten zeerste bezorgd over de verontrustende negatieve gevolgen van de zure neerslag op het natuurlijk milieu, die zich o.m. uit in massale sterften van bossen en meren, het wegkwijnen van gehele ecosystemen, schade aan cultuurgoederen en bedreiging van de gezondheid van de mens. Een actieprogramma inzake zure regen moet vooral gericht zijn tegen de vervuiling veroorzaakt door de industrie (vnl. zwaveldioxide) en door het verkeer (vnl. stikstofoxiden). Tenzij door schonere brandstof zal de derde grote bron, de particuliere verwarming, moeilijk kunnen aangepakt worden. De emissie- en immissienormen moeten dringend verstrengd. Het programma dat de Belgische regering wil aanhouden voor de reductie van zwaveldioxide (tegen 1993 30%) is onvoldoende. Het Duitse voorbeeld (50%) is na te volgen. Een even gedurfde politiek is nodig t.a.v. de stikstofuitstoot (het bevorderen van de brandschone motor).  5.7. Geluidshinder. Aangepaste normen moeten uitgewerkt worden voor allerlei hinderlijke geluidsstoornissen.  5.8. Milieubehoud. Natuurbehoud en landschapszorg, de bescherming van het bebouwd milieu, de bestrijding van vervuiling en milieuhinder zijn onderdelen van één ondeelbaar geheel. De S.P. heeft terzake reeds verschillende voorstellen in de Vlaamse Raad neergelegd:  -   een decreet ter bescherming van de landschappen, dat niet enkel de     bescherming, de instandhouding en het onderhoud, maar ook het     herstel en het beheer van karakteristieke en samenhangende     landschappen regelt.  -   een decreet op het natuurbehoud, waarvan de grondidee is dat er     buiten de natuurreservaten nog heel wat stukken agrarisch gebied,     beken, rivieren, enz. bestaan die behoud verdienen.  - een bosdecreet dat zowel voor openbare als voor privé-bossen (70% van het totaal) voorziet in een maximale en complementaire ontwikkeling van de verschillende functies van het bos (o.a. houtproductie, recreatie, natuurbehoud, wetenschap). De Dienst voor Natuurbehoud (bij het Bestuur voor Waters en Bossen) moet verder uitgebouwd worden. Vandaag is deze noch qua personeel, noch qua logistieke uitbouw van enig belang. Het aankoopbeleid van natuurgebieden moet versterkt worden, zoniet dreigen een hele reeks natuurgebieden in de nabije toekomst verloren te gaan. Van alle gebiedsdelen is de kuststreek relatief het ergst aangetast door wildbouw. Een aantal dringende maatregelen zijn vereist, zoals het verbod van elke verdere verkaveling of bebouwing, klassering van alle nog gave stroken, maximale aankoop van duingebieden, enz. Zoals de Vlaamse Natuurbehoudverenigingen recent nog hebben aangestipt, moeten de bestaande beschermingsbesluiten worden uitgebreid en aangepast voor tal van wilde planten. Ook moet dringend werk gemaakt worden van een bijzondere bescherming van alle bedreigde diersoorten en van het door de S.P. ingediende decreet op de jacht.  5.9. Milieuopvoeding. Minstens even belangrijk is een investering voor de toekomst: milieueducatie, zodat de nieuwe generatie meer bewust zou zijn van de belangen die op het spel staan. Milieueducatie is voor ons meer dan het verspreiden van brochures en folders. In de eerste plaats moet het veldwerk van talloze milieugroeperingen gevaloriseerd worden. De overheid hoeft niet alle initiatieven nog eens over te doen. Een overheidshulp onder vorm van logistieke steun en coördinatie kan heel wat gespreid (en vaak vergeten) educatief werk valoriseren. Milieueducatieve infrastructuur (bv. kinderboerderijen) die opgezet wordt door lagere overheden, v.z.w.'s of instellingen van openbaar nut, moeten kunnen genieten van staatssubsidies. De milieuopvoeding moet vanaf het basisonderwijs gestimuleerd worden en de tijdige en volledige informatie van het publiek over de algemene toestand van het milieu moet bevorderd worden. De opleiding van milieudeskundigen moet geactiveerd worden.  5.10. Dierenbescherming. De nieuwe wet op de bescherming en welzijn van dieren betekent nauwelijks een verbetering t.a.v. de vroegere toestand. De S.P. wil dan ook komen tot een wetgeving waarbij het folteren van dieren zwaarder bestraft wordt. Verder moet er ook een totaal verbod komen van de proefnemingen op dieren voor de cosmetica. Ook de vivisectie en andere proefnemingen voor wetenschappelijk onderzoek, moet aan strenge regels onderworpen worden en de regel van de verdoving moet veralgemeend worden. Tenslotte moet paal en perk gesteld worden aan de onduldbare praktijken bij de verkoop van dieren op markten. Ook de bio-industrie is oorzaak van veel dierenleed. Om deze reden, maar ook om sociaal-economische en milieuhygiënische redenen, moet een stimuleringsbeleid worden gevoerd om tot afbouw te komen van de grootschalige, industriële vetmesterijen en leghennenbatterijen.  5.11. Ruimtelijke ordening. Voor de S.P. is ruimtelijke ordening het voeren van een beleid dat het grondgebied optimaal indeelt en inricht, rekening houdend met sociale, economische en culturele ontwikkelingen en met eerbiediging van het leefmilieu.  Duidelijke bevoegdheidsaflijning. De S.P. is voorstander van een zachte decentralisatie, waarbij het ruimtelijk beleid globaal bepaald wordt door het Vlaamse Gewest en volgens eigen mogelijkheden en concepten wordt uitgevoerd door de gemeenten (met een controlefunctie voor de provincie).  Ruimtelijke planning als Impact op het ruimtelijk gebeuren. Van het Structuurplan voor Vlaanderen, waarvan tot heden nog nauwelijks iets gerealiseerd is, moet dringend werk gemaakt worden. De ruimtelijke planning moet evolueren naar een facetplanning met inbegrip van het ecologisch aspect, en moet gericht zijn op de kwaliteit van de ruimte met haar natuurlijke en cultuurcomponenten. Het plannings-, en besluitvormingsproces moet open en openbaar zijn, inzichtelijk en controleerbaar. Ruimtelijke verwevenheid is een voorwaarde voor het goed functioneren van ruimtelijke structuren, inzonderheid in grote steden. De gewestplannen dienen gerespecteerd te worden.  Inspraak, participatie en inzicht in de gemeenschapsbehoeften. Teneinde de inspraak in het ruimtelijk beleid te bevorderen, moeten volgende principes in acht worden genomen:  -   de bevolking betrekken bij de planvoorbereiding en de permanente     begeleiding.  -   het inrichten van gespreksforums.  -   de openbaarmaking van de beslissingen en hun verantwoording. De S.P.     is van oordeel dat bij de verwerving van een eigendom de prijs of de     schadevergoeding dient bepaald te worden op basis van de actuele     gebruikswaarde. Het besluit van de Vlaamse Executieve met betrekking     tot de stads- en dorpsherwaardering moet uitvoeringsbepalingen     krijgen om de leegstand van gebouwen tegen te gaan, het principe van     het voorkeurrecht bij openbare verkopen in te voeren evenals de     verkaveling uit kracht van de wet. Zodoende kan door maximale     aanwending van de gronden in de woongebieden, de verdere     verstedelijking tegengegaan worden (inbreidingsbeleid). De S.P. is     voorstander om bouw- en verkavelingvergunningen zowel op sociaal,     economisch, esthetisch en ecologisch vlak te koppelen aan andere     vergunningen, o.m. inzake ontginning en exploitatie.  5.12. Milieupolitiek, werkgelegenheid en humanisering van het arbeidsmilieu. De economische doelstellingen kunnen deels hand in hand gaan met de milieupolitiek, daar waar in het raam van een selectieve groei gebaseerd op een betere kwaliteit van het leven ook voor zinvolle tewerkstelling zal gezorgd worden. Dit via o.a.: een goed openbaar vervoer, een actief R.E.V.-beleid, de ontwikkeling van onderzoek, industrialisering en toepassing van nieuwe technieken en procédés die bodem-, lucht- en watervervuiling en de verspilling van grondstoffen tegengaan, de minimalisering, de verwerking en recyclage van afval. Zoals voor het leefmilieu dient de humanisering van het arbeidsmilieu te kaderen binnen een duidelijke beleidsvisie die deel uitmaakt van de globale planning. Ook hier dient gesteld dat de kosten voor de humanisering der arbeidsomstandigheden door de patroon moeten gedragen worden.  6. Een toekomst voor de zelfstandigen. De blinde matigingspolitiek bezorgt vooral de kleine en middelgrote zelfstandigen moeilijke tijden: ook zij werden zwaar getroffen door de lineaire inleveringsmaatregelen. Daarenboven getuigde de aanmoediging van jongeren om zich als zelfstandige te vestigen met behulp van een reeks steunmaatregelen (evenwel zonder degelijke voorlichting en begeleiding) van weinig verantwoordelijkheidszin. Velen stortten zich in avonturen. De eerste prioriteit van de S. P. is dan ook een herstel van de koopkracht en een degelijke begeleiding van jonge zelfstandigen. Daarnaast moeten maatregelen getroffen worden ter bescherming van de zelfstandigen en dient het geroep aantrekkelijker gemaakt te worden. Concreet:  -   een herziening van de wet op de handelspraktijken in functie van een     eerlijker prijzenbeleid en ter bestrijding van de oneerlijke     concurrentie. Terzelfdertijd dringt zich een wijziging van de wet     tegen het economisch machtsmisbruik op.  -   behoud, tegen alle liberale voorstellen in, van de wetten op de     wekelijkse rustdag en de verplichte avondsluiting.  -   een vereenvoudiging en vermindering van de administratieve     verplichtingen en formaliteiten.  -   invoering van het statuut van de éénpersoonsonderneming met beperkte     aansprakelijkheid tot bescherming tegen de sociale en economische     risico's door scheiding tussen het vermogen van het bedrijf en het     privé-vermogen. Om de éénpersoonsonderneming volwaardig uit te     bouwen moet de scheiding tussen individu en onderneming ook fiscaal     doorgevoerd worden en dient de onderneming ondergebracht te worden     bij de vennootschapsbelasting.  -   streven naar een meer pluralistische samenstelling van de     beheersorganen in de centra voor middenstandsopleiding en van het     Participatiefonds.  7. De koopkracht herstellen. Zowel om economische als sociale redenen moet de koopkracht hersteld en zoals verder zal blijken (zie fiscaliteit en sociale zekerheid) voor de lage inkomenstrekkers zelfs verhoogd worden.  7.1. Integraal herstel van de index. Voor de S.P. moet:  -   het systeem van koppeling van de lonen, wedden en sociale     vergoedingen aan de index volledig en integraal hersteld worden, met     inbegrip van de afschaffing van de afvlakking.  -   de samenstelling en de opname van de index een volledige weergave     van het doorsnee verbruik van een gezin blijven. Door de S.P. zal de     inhouding van een indexsprong in 1986, zoals voorzien door Martens V     in het Spaarplan, niet doorgevoerd worden.  7.2. De stijging van de levensduurte tegengaan. Een verbetering van het concurrentievermogen op het vlak van de prijzen en het drukkers van de inflatie moet niet gebeuren door een ingreep in de koppeling van de lonen en wedden aan de index of door een deflatoir begrotingsbeleid gekoppeld aan een algemene beperking van de lonen. Daartegenover stellen we, naast een globale beheersing van de bedrijfskosten, een strenge en samenhangende prijzenpolitiek. Dit prijzenbeleid moet er straks over waken dat slechts verantwoorde en onontbeerlijke kostenstijgingen in de prijzen doorberekend worden. Bovendien moeten, veel meer dan tot nu het geval was, ook kostendalingen in de verkoopprijzen doorgedrukt worden. Concreet opteert de S.P. voor:  -   een actieve en verfijnde prijzenpolitiek, steunend op een stelsel     van voorafgaande prijsverhogingsaanvragen. De overheid moet haar     interventiebevoegdheid behouden.  -   een scherpe controle op transfertprijzen van de grote transnationale     ondernemingen.  -   een daadwerkelijke bescherming tegen misbruiken in gemonopoliseerde     sectoren. Dit impliceert een bijzondere aandacht voor de     prijsvorming in onder meer de energie- en de financiële sector.  -   een drastische vernauwing van de marges en het eventueel opleggen     van maximale distributiemarges in sectoren waar de globale     distributiemarges onaanvaardbare proporties hebben aangenomen.  -   prijsdalingen in sectoren met hoge reclame- en verkoopskosten.  -   het ongedaan maken van de automatische verhogingen van de tarieven     voor het openbaar vervoer, en een aangepast tarievenbeleid ter     bevordering van het openbaar vervoer.  -   een grondige doorlichting van de bestaande programma-akkoorden, de     mechanismen met automatische prijsaanpassingen en de belangengroepen     die prijsstijgingen bevorderen. De S.P. kan programma-akkoorden     slechts aanvaarden mits ze economisch of strategisch verantwoord     zijn en voor zover ze gepaard gaan met een prijsvorming op basis van     reële en controleerbare kostenelementen en duidelijke     tegenprestaties o.m. inzake tewerkstelling, investeringen, onderzoek     en bevoorradingszekerheid.  -   een aan de prijzenreglementering complementaire     concurrentiewetgeving welke misbruiken en prijsafspraken die     verantwoordelijk zijn voor kunstmatig hoge prijzen beteugelt. De     S.P. verwerpt met kracht een concurrentiewetgeving die de     prijzenreglementering uitholt en de prijzencommissie zou overbodig     maken.  -   een effectieve bescherming van en informatie aan de verbruiker.  -   een herwaardering van de rol van de prijzencommissie, waarbij     inzonderheid het advies naar de laagste prijsverhoging toe door de     regering meer moet gevolgd worden.  8. Het overheidstekort verminderen. Sinds 1978 werd zwaar en systematisch bespaard op allerlei uitgaven. Maar schijnbaar met weinig resultaat: het enorme tekort op de rekening van de overheid blijft aangroeien. Als de tekorten elkaar maar blijven opvolgen en de schulden zich bijgevolg steeds verder opstapelen, dan komt er een moment dat de overheid niet meer zelfstandig kan optreden. De toegenomen rentelast maakt dan immers de normale herverdelingsfunctie van de overheidsbegroting volledig onmogelijk. Een aanhoudend tekort van honderden miljarden zorgt voor een werkelijk perverse herverdeling van inkomens. De overheid is immers verplicht een steeds groter deel van haar inkomsten te gebruiken om interesten te betalen, m.a.w. meer en meer belastinggelden dienen om een inkomen te bezorgen aan degenen die geld aan de overheid lenen. Socialisten moeten dus consequent kiezen voor een vermindering van het overheidstekort. Een samenhangende strategie om dat jaarlijks tekort te verminderen, moet gericht zijn op de werkelijk oorzaken ervan. Het is pas echt scheef gaan lopen met de overheidsbegrotingen vanaf de crisis in 1974. De stijging van de werkloosheid betekent voor de begroting immers niet alleen een toename van de uitgaven, maar ook minder inkomsten voor de sociale zekerheid en minder belastingontvangsten. Zo komt er een tekort dat men dan financiert met schulden, maar hierop moet dan weer rente betaald worden. De stijging van de werkloosheid verklaart echter niet alles. Ook het verzuilde en gecommunautariseerde karakter van ons land leidt tot een soms weinig rationeel gebruik van overheidsgelden. Er kan bovendien niet ontkend worden dat er een en ander misloopt met de begrotingstechniek. Niet alleen is deze verouderd en ondoorzichtig, maar in het verleden werden in betere jaren betalingscircuits opgebouwd naast de begroting. Deze circuits duiken nu meestal op omdat de Rijksbegroting de rentelasten en terugbetalingen ervan moet dragen. Als men efficiënt wil saneren, zal dus ook de begrotingstechniek moeten herzien worden. Het parlementair begrotingsdebat moet vernieuwd en verstevigd worden. Bovendien moet men zoeken naar het meest geschikte middel om alle circuits naast de begroting voor eens en altijd te sluiten.Naast het probleem van de omvang van het jaarlijkse tekort heeft België ook aan de kant van de financiering van dit tekort zware moeilijkheden. Deze houden verband met de kapitalen dienaar het buitenland afvloeien. Sinds 1977 verdween er op deze wijze netto zowat 550 miljard uit de Belgische economie (netto private kapitaaluitvoer). Deze C.V.P.-P.V.V.-regering heeft heel wat maatregelen genomen om de beleggers gunstig te stemmen. Wel, zelfs onder deze regering vertegenwoordigd de nettokapitaaluitvoer gemiddeld 22% van het spaaroverschot van de privé-sector, waar de overheid normaal kan over beschikken. De overheid moet dit geld dan weer naar hier halen; ze kan dat enkel doen via buitenlandse leningen met daarbovenop ook nog een voor haar ongunstig wisselrisico.  8.1. Een verklaarbare mislukking. De regering Martens-De Clercq heeft de bevolking zeer zwaar doen inleveren. En toch is zij er niet in geslaagd haar budgettaire doelstellingen uit te voeren. Het tekort is vandaag twee keer zo groot als het niveau dat in de regeringsverklaring van 1981 voorspeld was. De reden van deze mislukking is dubbel:  -   de regering heeft zelf nog meer gaten geslagen in de schatkist, door     haar inleveringspolitiek ten voordele van de bedrijven, en door de     talloze cadeaus aan rijken en vermogenden.  -   zij heeft louter deflatoire bezuinigingen en nieuwe lasten opgelegd     om het tekort te verminderen: het uiteindelijke budgettaire     rendement daarvan is dikwijls niet zeer hoog. De budgettaire     objectieven van de regering waren overigens niet gebaseerd op een     precieze analyse van de Belgische economische gegevens. Als al te     ambitieuze doelstellingen niet gerealiseerd worden, dan leidt dat     natuurlijk tot nog meer wantrouwen in de Belgische economie en tegen     de Belgische frank.  8.2. Drie doelstellingen m.b.t. het overheidstekort. Om de crisis van de overheidsfinanciën te bedwingen, moeten drie objectieven bereikt worden: Doelstelling 1: Het totale tekort van de overheid moet teruggebracht worden tot op een peil dat kan gefinancierd worden binnen de Belgische economie zelf. Dat peil komt overeen met het normale spaaroverschot van de private sector. Deze doelstelling kan ook vertaald worden als het tenminste bereiken van een evenwicht op de lopende rekening van de betalingsbalans.  Doelstelling 2: De netto-uitvoer van privaat kapitaal moet ingedijkt worden, zodat de overheid minder in het buitenland moet lenen.  Doelstelling 3: Het sneeuwbaleffect van de rentelaster moet beheerst worden en het moet beheersbaar blijven In de huidige situatie komt het er op neer het aandeel var de rentelasten in het B.N.P. zo snel mogelijk te stabiliseren.  Dat er problemen zijn met het aandeel van de rentelasten is niet het gevolg van macro-economische overbesteding Dit aandeel stabiliseren mag dan ook geen deflatie in de hand werken. Naast de vermindering van het overheidstekort is het noodzakelijk de groeivoet van het B.N.P. enerzijds en de gemiddelde rentevoet op de schuld anderzijds zo dicht mogelijk bij elkaar te brengen. Hoe sterker de economische groei en hoe lager het rentepeil, hoe gemakkelijker het is om het overheidstekort te stabiliseren.  8.3. Naar een werkbaar overheidstekort. Indien vooral de werkloosheid in grote mate mede verantwoordelijk is voor de huidige situatie, dan is het onmogelijk deze situatie te keren zonder nieuwe tewerkstelling. Een herverdeling van de arbeid is dan ook de meest efficiënte manier om het overheidstekort te verminderen. Naast alle sociale redenen zijn er dus harde economische argumenten om van de strijd tegen de werkloosheid de eerste prioriteit van het S.P.-beleid te maken. De selectieve relance die de S.P. voorstelt, zal via het effect op de economische groei ook gunstig zijn voor het overheidstekort. Daarbij moet een model van economische groei nagestreefd worden dat zo weinig mogelijk negatieve effecten heeft op de lopende rekening van de betalingsbalans (d.i. het verschil tussen in- en uitvoer van goederen en diensten). Hoe minder de relance-inspanning weglekt in toegenomen invoer, hoe groter het afgeleide positieve effect ervan op de begroting. De klemtoon die in onze economische voorstellen gelegd wordt op energiebesparingen, investeringen in de woningbouw, openbaar vervoer en andere invoerzuinige activiteiten beantwoordt daar precies aan. De strijd tegen de werkloosheid en een selectieve relance volstaan echter niet. Ook de inkomsten en uitgavenpolitiek van de overheid is aan een herziening toe.  a) Inkomsten. Fiscale vrijstellingen en aftrekken die economisch weinig efficiënt of sociaal ondoelmatig zijn, zullen afgeschaft of beperkt worden. Fraude en ontwijking moeten efficiënter bestreden en zwaarder bestraft worden. Een correcte belasting op de inkomens uit vermogen moet tot stand komen. Op een ogenblik dat de inkomens uit vermogens spectaculair gestegen zijn en de overheid zelf langs de rentelasten op de schuld hier nog eens een massa inkomens uit beleggingen aan toevoegt, is een correcte fiscale politiek en vooral een correcte inning onontbeerlijk.  b) Uitgaven:  -   algemeen moet worden afgestapt van de slechte gewoonte waarbij de     opstelling van de verschillende begrotingen systematisch wordt     gesteund op de cijfers van het verlopen jaar. Het is daarom     noodzakelijk stapsgewijze over te gaan naar de zerobase budgetting.     Dit betekent dat de motivering van de uitgaven opnieuw post per post     wordt onderzocht. Tevens moet op een meer afdoende wijze aan     uitgavenbeperking worden gedaan o.m. door een opwaardering van de     rol van de inspecteurs van financiën.  -   in hetzelfde kader moeten ook bestaande subsidiëringsmechanismen op     hun efficiëntie worden onderzocht. In economisch gunstiger lijden     werden heel wat van onze politieke problemen opgelost via diverse     pakten, die belangrijke budgettaire consequenties hadden. Om de hier     aan verbonden uitgaven opnieuw onder controle te krijgen, is het     onvermijdelijk deze subsidiëringsmechanismen en dus de diverse     pakten kritisch te herzien. De verzuiling wordt in bepaalde sectoren     een onbetaalbare luxe.  -   in een aantal sectoren zijn structurele ingrepen nodig om de fors     groeiende uitgaven tegen te gaan. Dit geldt onder meer voor de     begroting van landsverdediging, waar op basis van 1985 5 miljard     moet worden bespaard. Dit kan door een algemene heronderhandeling     van de opdrachten, een algehele aankoopstop (tot de nieuwe     opdrachtstructuur is vastgelegd) en de afslanking van de al te logge     stavenstructuur ten voordele van de operationele eenheden. Het geldt     evenzeer voor de financiering van de gezondheidszorg, waar de     structurele hervorming die verder in het programma wordt     uiteengezet, tot zeer belangrijke besparingen kan leiden.  8.4. Naar een reëel schuldbeheer. De schuldenlast drukken betekent ook het overheidstekort drukken. Daarom zijn er specifieke acties noodzakelijk i.v.m. het beheer van de overheidsschuld. Een eerste actie sluit nauw aan bij het financieringsprobleem dat we hoger geschetst hebben. Zoals onze tweede doelstelling zegt, moet de netto-uitvoer van privé-kapitaal ingedijkt worden; zodat de overheid minder in het buitenland moet lenen. Een aantal Westerse landen voeren al jaren op dit vlak een beleid, dat hen er nochtans niet van weerhoudt om een volwaardige rot te spelen binnen de internationale economie. Concrete voorstellen vindt men in punt 7.3. van hoofdstuk V. Gezien het schuldprobleem in belangrijke mate een renteprobleem is en de rente ontegensprekelijk verbonden is aan het inflatiepeil, dient in het kader van een schuldbeheer ook de nodige aandacht te gaan naar het laaghouden van de inflatie. Hiertoe is vooral een strakke prijzenpolitiek de meest aangewezen weg (zie punt 7 hiervoor). De S.P. wijst de idee van een autoritaire ingreep in de rentelasten van de Staat resoluut van de hand. Bovendien moet het monopolie van de banksector bij het onderhandelen van overheidsleningen beperkt worden.  IV. Rechtvaardigheid. De regering Martens-Gol heeft een averechtse herverdeling doorgevoerd. Een kleine, reeds bevoordeelde groep kreeg enorme cadeaus. De meest cynische initiatieven daarbij waren de fiscale amnestie, waarbij zwart geld wit kan gemaakt worden en het bevrijdend maken van de roerende voorheffing. Dat laatste betekende dat op inkomens uit kapitaal nu steevast 25 % belastingen wordt betaald, hoe hoog die inkomens ook zijn. Daartegenover moest de grote meerderheid van de bevolking 10% en meer inleveren. De laagste inkomens en de zwakste groepen werden daarbij niet gespaard, ondanks de stelligste beloften van de regering. De armoede is dan ook verontrustend toegenomen. Het gaat daarbij om nieuwe armoede, die zich van de zgn. structurele armoede onderscheidt doordat het om nieuwe en bijkomende groepen gaat. Cijfers zoals die van het O.C.M.W. spreken in dit verband boekdelen: steeds meer mensen zien geen andere uitkomst meer dan een beroep te doen op het O.C.M.W. Ook blijkt uit de O.C.M.W.-cijfers dat een stijgend deel van deze mensen langdurig in deze situatie blijft verkeren, alsook dat een drastische verjonging en feminisering van het O.C.M.W.-cliënteel is opgetreden. Deze regering vond er echter niets beter op dan de drempel tot het O.C.M.W. flink te verhogen en financiële beperkingen op te leggen aan de O.C.M.W.'s. Dit was vooral in het beruchte volmachtsbesluit nr. 244 terug te vinden. Dit leidde ertoe dat verleende steun teruggevorderd moet worden. Terwijl het O.C.M.W, vroeger een verhaalrecht had, zet het KB nr. 244 dit recht om in een verhaalplicht. Maar ook andere indicatoren wijzen op de snelle opmars van de nieuwe armoede: de veranderingen in het consumptiepatroon als gevolg van de inlevering en de stijging van de huurprijzen, van vele voedingsprijzen en van de kosten voor elektriciteit en verwarming, de groeiende achterstand in sociale huren, elektriciteit en waterrekeningen, het afsluiten van gas, water en elektriciteit, de problemen met het afbetalen van hypothecaire leningen.  1. Strijd tegen de armoede. Voor de S.P. is een effectieve bestrijding van de nieuwe armoede prioritair. Dit moet in de eerste plaats gebeuren via een globale beleidsstrategie die de structuren aanpakt die deze armoede veroorzaken en bestendigen. Essentieel daarin is een actieve tewerkstellingspolitiek en een democratisering van het onderwijs. Tevens moeten ook op het vlak van de huisvesting de gezondheid, de beroepsopleiding, enz. maatregelen genomen worden. Ook een inkomensbescherming van de zwakste groepen in de samenleving is van essentieel belang o.m. door het veiligstellen van de koopkracht en van het sociale zekerheidsstelsel, door het ongedaan maken van een aantal sociaal onrechtvaardige maatregelen die Martens V getroffen heeft (zie verder), enz. Gelijktijdig moeten een aantal specifieke maatregelen getroffen worden:  -   afschaffing van het volmachtenbesluit nr. 244 inzake de O.C.M.W.'s.  -   verhoging van het bestaansminimum.  -   een vluggere uitbetaling aan de gemeenten en geleidelijke optrekking     van het staatsaandeel in het bestaansminimum.  -   herziening op termijn van het systeem van de kinderbijslagen, zodat     elk kind evenveel rechten heeft ongeacht de socio-professionele     categorie van de ouders (zie verder). Tevens wordt een gewaarborgd     alimentatiegeld voorzien voor kinderen van uit de echt gescheiden     ouders.  -   afschaffing van art. 143 inzake langdurige werklozen.  -   toegang voor niet-uitkeringsgerechtigde werklozen tot de     tewerkstellingsprogramma's en de herscholingsprogramma's.  -   regelmatige verhoging van het bedrag vanaf waar beslag mag gelegd     worden op loon (zoals gesteld in een advies van de Nationale     Arbeidsraad).  -   herziening van de huurwetgeving zowel inzake huurprijzen als     woonzekerheid, en herziening van het besluit van P.V.V.-minister     Buchmann tot berekening van de sociale huurprijzen. In dit kader     moeten ook maatregelen genomen worden om de maatschappijen effectief     te verplichten hun woningen prioritair ter beschikking te stellen     van mensen met het laagste inkomen.  -   beperking van de mogelijkheden voor de maatschappij en om gas en     elektriciteit af te sluiten en instellen van een stookpremie voor de     minstbedeelden.  -   instellen van een algemene stookpremie voor de minstbedeelden. Aan     de productiemaatschappijen van elektriciteit, gas en water zal de     verplichting opgelegd worden financieel bij te dragen tot deze     regeling.  -   bescherming van de gebruikers van verbruikerskredieten (zie verder),     evenals van de hypothecaire ontleners (tegen eenzijdige verhogingen     van de interestvoet door de financiële maatschappijen).  2. Fiscaliteit. 2.1. Mooie beloften worden duur betaald. Iedereen herinnert zich nog wel het centrale thema van de liberale verkiezingscampagne: De belastingen moesten omlaag, want de staat leeft boven zijn stand. De praktijk van Martens V, stond in schril contrast met deze mooie belofte: de globale lastendruk steeg dubbel zo snel als tijdens een even lange periode onder de voorbije regeringen met socialisten. Daar bovenop vraagt deze regering in 1985 ook nog eens 100 miljard aan de bevolking langs bijzondere heffingen en indexinleveringen, die ze liever geen belastingen noemt maar in werkelijkheid op hetzelfde neerkomen. Bewust heeft deze regering m.a.w. een fiscaal beleid gevoerd dat de rijken rijker maakte, ten koste van de groep van midden en lage inkomens die dit allemaal moeten betalen. Met de verkiezingen in het vooruitzicht hebben de liberalen nog in zeven haasten een aantal algemene belastingverminderingen in de wet ingeschreven. Belastingverlagingen die echter slechts na de verkiezingen doorgevoerd worden en waarvan Martens V voor de verkiezingen liever niet zegt hoe hij deze gaat financieren.  2.2. Een andere en eerlijke aanpak is mogelijk. De S. P. stelt een totaal andere aanpak voor. De belastingdruk is op dit moment zeer slecht verdeeld. De grootste onrechtvaardigheid hierbij is zeker de nog steeds toenemende druk op arbeids- en vervangingsinkomens terwijl het inkomen uit kapitaal na het betalen van een voorheffing van 25% verder vrijuit gaat. De globale druk op arbeids- en vervangingsinkomens moet dan ook dringend gestabiliseerd worden. Dit kan echter slechts op voorwaarde dat er een juiste en rechtvaardigde belasting op alle inkomens geheven wordt. Daartoe stellen we volgende maatregelen voor:  a)  Globalisering van de inkomsten. Alle inkomsten moeten op een     ernstige wijze belast worden. Niet alleen inkomsten uit arbeid, maar     ook deze uit vermogen, zowel roerend als onroerend. De S.P. zal     daarom een einde maken aan de grote onrechtvaardigheid die de     regering in het leven geroepen heeft door de inkomens uit vermogen     te onttrekken aan zowel de samenvoeging als de progressiviteit van     de belastingen. Het herstellen van de vroegere wetgeving is hier     onvoldoende: de roerende waarden moeten verplicht op naam worden     gezet en geregistreerd in een aandelenregister. Terzelfdertijd moet     echter ook een juistere waardering van roerende inkomsten     doorgevoerd worden evenals van verhuurde woningen en gronden.  b)  Indexering. De reële koopkracht is niet alleen aangetast door de     inlevering, maar ook door de niet-aanpassing van de belastingschalen     aan de inflatie. De S.P. zal de traditie van een jaarlijkse     indexering van de belastingschalen herstellen. Tegenover de keuze     van de huidige regering om voor 1986 iedereen slechts een beperkte     indexering toe te staan, opteert de S.P. voor een volledige     indexering van de schalen voor de lage en middeninkomens.     Gelijktijdig moet het belastbaar minimum worden verhoogd, namelijk     van 100000 fr. tot 126000 fr. Het koopkrachtverlies dat de     allerlaagste inkomens op dit vlak onder Martens V hebben geleden,     wordt aldus weggewerkt.  c)  Individualisering. Ook de samenvoeging van de arbeids- en     vervangingsinkomens op gezinsbasis zorgt momenteel voor een slechte     verdeling van de fiscale druk en is allesbehalve neutraal tegenover     de keuze of de vrouw al dan niet buitenhuis werkt. De gesplitste     belastingheffing zoals ze momenteel wordt toegepast voor     ééninkomensgezinnen is evenmin neutraal ten overstaan van deze     keuze. Bovendien wordt in het huidige splittingstelsel een groter     voordeel gegeven naarmate het inkomen hoger ligt. De S.P. wil de     fiscale wetgeving neutraal maken, zowel naar het arbeidsinkomen van     de partner als naar de leefvorm toe. De individualisering van de     belastingheffing heft meteen de fiscale discriminatie tussen     wettelijke en feitelijke gezinnen op. De decumul moet op termijn     opgetrokken worden. Het huidige splittingsysteem dient omgevormd tot     een forfaitaire belastingvermindering voor alleenstaanden en     ééninkomensgezinnen met een laag inkomen.  d)  Eenvoud en rechtvaardigheid van het stelsel door het schrappen van     onverantwoorde gunstregimes. De ondoorzichtigheid van het stelsel,     die in het voordeel speelt van de beter gesitueerden in onze     samenleving, hangt vooral samen met het uitgebreide stelsel van     vrijstellingen en aftrekken allerhande. Binnen de fiscale wetgeving     moeten initiatievén genomen worden om misbruiken op het vlak van     aftrekken en verminderingen tegen te gaan. Bepalingen die niet     langer verantwoord zijn, moeten geschrapt worden, en een aantal     aftrektechnieken beter aangepast aan hun doelstellingen. In dit     verband denkt de S.P. aan o.a. de aftrekken voor de privé-partners     in intercommunales, de zeer ruime aftrekken voor Belgische inkomsten     van buitenlanders en de onverantwoorde aftrekken en vrijstellingen     voor buitenlandse inkomsten vanwege Belgen welke de S.P. wil     vervangen door een veralgemening van de verrekeningsmethode. In de     personenbelasting moeten de aftrekken van het belastbaar inkomen     principieel vervangen worden door vaste verminderingen van het     belastingbedrag (belastingkredieten).  e)  Strijd tegen fiscale fraude en belastingontwijking De S.P. zal     maatregelen treffen zowel op het vlak van de verdere uitbouw als van     een ernstig gebruik van de controle-, samenwerkings- en     onderzoeksmogelijkheden van de fiscale administratie. De fiscale     amnestie wordt ingetrokken en de verzachtende omstandigheden die     deze regering ingevoerd heeft voor fraudeurs worden afgeschaft.     Speciale aandacht dient daarbij te gaan naar de rol die de banken     vervullen in het stimuleren van fraude. De S.P. zal ook op Europees     vlak initiatieven nemen om de fiscale fraude aan te pakken.  f)  De belasting op de vervangingsinkomens opnieuw verzachten. Sinds     Martens V aantrad moeten werklozen, gepensioneerden en invaliden     fors meer belastingen betalen. De belastinghervorming heeft     bovendien kunstmatig het belastbare inkomen verhoogd. Hierdoor     verloren vele gezinnen het recht op o.m. studietoelagen,     legervrijstelling of verlaagde sociale huishuren. Aldus moeten zij     indirect nog eens extra inleveren, Vandaar de noodzaak om een aantal     inkomensgrenzen dringend aan te passen.  g)  Een belasting op grote fortuinen is noodzakelijk. De S.P. wenst een     belasting op de grote fortuinen in te loeren op basis van een     vermogenskadaster. Deze belasting zal zowel de roerende als     onroerende bezittingen van natuurlijke personen treffen, het     bedrijfsvermogen niet inbegrepen. Deze belasting krijgt een     progressief tarief en vindt slechts ingang vanaf een gezinsvermogen     van 7,5 miljoen frank.  h)  De economie bevorderen door meer selectieve en meer efficiënte     fiscale stimuli. De S.P. pleit voor afschaffing van een hele reeks     fiscale stimuli en een grondige coördinatie en opvolging van wat     rest. De economie moet immers steeds meer gestimuleerd worden via     meer selectieve en beter controleerbare subsidies en participaties.     Volgens de S.P. dienen met de op die wijze beperkte fiscale stimuli     naar de bedrijven toe slechts twee hoofdobjectieven nagestreefd te     worden:  a)  de bedrijven verder in de mogelijkheid stellen de verhouding tussen     eigen vermogen versus vreemd vermogen te verbeteren.  b)  de zelffinanciering van de bedrijven stimuleren door de  wederinvoering van het stelsel van de investeringsreserve. Op deze wijze zal een reële inspanning gevraagd worden aan de sterkste groepen die de voorbije jaren door deze regering in de watten werden gelegd. Alleen zo wordt het mogelijk om echte, selectieve belastingverminderingen door te voeren, die vooral gericht zijn op de lage en middeninkomens, de inkomens uit arbeid en vervangingsinkomens.  i) Progressiviteit. De progressiviteit van de directe belastingen moet gedemocratiseerd worden door het vernauwen van de belastingschalen bij hoge inkomens.  3. Sociale zekerheid. 3.1. Een socialistische visie op termijn. De S.P. wenst het sociaal zekerheidsysteem te allen prijze te beveiligen. Meer nog, het moet geleidelijk uit en omgebouwd worden tot één globaal systeem van verplichte sociale verzekeringen geldend voor gans de bevolking. Hierbij moeten vooral volgende principes in acht genomen worden:  -   alle personen moeten op gelijke wijze behandeld worden naar rechten     en plichten, m.a.w. loontrekkenden, zelfstandigen en ambtenaren,     verwerven rechten en betalen bijdragen in functie van hun globaal     inkomen. Het recht op sociale uitkeringen moet een individueel recht     zijn, ongeacht de gezinstoestand.  -   het globale stelsel zal de herverdeling versterken.  -   eenvoud en doorzichtigheid moeten structuur en werking     karakteriseren.  -   een democratisch beheer wordt verzekerd, waarbij al de     geïnteresseerde partijen, o.m. de sociale gesprekspartners, dit     beheer zullen waarnemen.  -   het onderscheid tussen aanvullende en vervangingsinkomens moet     behouden blijven.  -   een zo groot mogelijke zuinigheid inzake administratie en beheer.  Om dit einddoel te bereiken zullen eerst, binnen elk bestaand stelsel bijdragen en voordelen stelselmatig naar elkaar moeten toegehaald worden. Aldus zal binnen elk stelsel een gezonde financiële basis gerealiseerd worden die als essentiële voorwaarde dient gesteld om de bestaande verschillen, ongelijkheden en discriminaties op te heffen. De financiële basis van het systeem moet verstevigd en beveiligd worden: de persoonlijke bijdragen moeten voortaan berekend worden op basis van het globale inkomen en de inkomensgrenzen moeten volledig weggewerkt worden bij de berekening van de bijdragen. Voor het stelsel van de zelfstandigen betekent zulks het opleggen van een bijdragesysteem dat, binnen het stelsel, waarachtige solidariteit tussen hogere en lagere inkomens verwezenlijkt. Aldus zal het mogelijk zijn een volwaardige verzekering tegen alle risico’s die zelfstandigen kunnen treffen, binnen het bestaande stelsel der zelfstandigen te financieren. Dit impliceert het wegwerken van alle bestaande intermediaire en absolute inkomensgrenzen voor de inning van de bijdragen en de kennis van de werkelijke inkomens van de zelfstandigen. Dit veronderstelt eveneens voor de alleenstaande zelfstandigen, het tot stand brengen van de eenpersoonsvennootschap met beperkte aansprakelijkheid, waardoor o.m. de scheiding tussen bedrijfs- en persoonlijk vermogen doorgetrokken wordt. De ondernemingen moeten hun verantwoordelijkheid in de financiering van het stelsel blijven dragen. Thans worden de arbeidsintensieve bedrijven echter gesanctioneerd in vergelijking met de kapitaalsintensieve. De huidige berekeningsbasis, nl. de globale loonsom, moet dan ook geleidelijk vervangen worden door de toegevoegde waarde. De overheid, die als essentiële taak heeft de bevolking te beschermen en die bovendien de grootste werkgever in het land is, mag haar bijdrageplicht niet louter bepalen in functie van de budgettaire fluctuaties en problemen. Een wettelijk vastgelegd percentage van de globale belastinginkomsten moet voor de financiering van de sociale zekerheid voorbehouden en gerespecteerd worden. Het zwaartepunt in het stelsel, n.l. de arbeid, moet op termijn verschuiven naar bestaanszekerheid en veiligheid. Op korte termijn moeten de aanpassingen ook hier gebeuren binnen de vervangingsinkomens, de aanvullende inkomens en de bijstandsregelingen. De vervangingsinkomens moeten vastgelegd worden in verhouding tot het gederfde inkomen (met minimale en maximale plafonds). De sociale uitkeringen moeten welvaartsvast gemaakt worden, d.w.z. gekoppeld worden aan de evolutie van het inkomenspeil van de actieve bevolking. Eenvoud en doorzichtigheid van wetgeving en instellingen vereisen de omvorming van de huidige structuren en de reorganisatie van de bestaande instellingen, waarbij de integratie van de specifieke regelingen zoals de arbeidsongevallen en beroepsziekten prioriteit verdienen. Belangrijk is dat het initiatief om aanspraak te maken op een sociale uitkering niet langer moet uitgaan van de rechthebbende maar van de sociale zekerheidsinstelling zelf. De Rijksdienst voor Sociale Zekerheid moet omgevormd worden tot de enige centrale instelling voor inning en verdeling van bijdragen, die voortaan moeten geschieden in functie van de evoluerende behoeften. Deze worden regelmatig geëvalueerd waardoor een soepele, sociale planning tot stand komt. De Rijksdienst zal democratisch beheerd worden, zowel door de verschillende belangengroepen als door de financiële inbrengers.  3.2. Noodzakelijke sociale correcties. De inleveringen, opgelegd door Martens V, hebben diepe sporen nagelaten bij de sociaal verzekerden. De S.P. wil daarom een aantal sociale correcties doorvoeren. Een algemene maatregel die ten goede komt aan allen die van een vervangingsinkomen leven, is het niet doorvoeren van de indexinlevering van 2 % in 1986.  Werkloosheid:  -   De dagelijkse stempelcontrole moet onmiddellijk afgeschaft worden     voor alle werklozen.  -   art. 143 dat toelaat langdurig werklozen uit te sluiten, moet     onmiddellijk afgeschaft worden. Ook de andere sancties die in de     werkloosheidsreglementeringen voorzien zijn tegen eventuele     werkonwilligen, moeten opnieuw bekeken worden.  -   Art. 120 moet opnieuw voor alle leeftijdscategorieën integraal     toegepast worden.  -   de anomalieën in de RVA-reglementering moeten weggewerkt worden.  -   de voorafbetaling van belastingen op werkloosheidsuitkeringen om     belastingverhoging te vermijden, zal afgeschaft worden en vervangen     worden door een vrijwillig systeem (fiscaal voluntariaat).  -   de inhouding van 6% voor alle samenwonende werklozen zal progressief     teruggeschroefd worden.  -   de geleidelijke afschaffing voor niet gezinshoofden van de derde,     zogeheten forfaitaire periode.  -   de wachtuitkeringen voor schoolverlaters zullen hersteld worden tot     integrale werkloosheidsuitkeringen.  Geneeskundige verzorging. Het herstel van de kosteloze gezondheidszorgen voor de W.I.G.W.'s is een prioritaire eis van de S.P. De S.P. verzet zich ook tegen de aangekondigde maatregel ter verlaging van het toegelaten inkomen om in aanmerking te komen voor de voorkeurregeling.  Invaliditeit. De gewaarborgde minima voor invaliden (vroegere regelmatige werknemers) zijn opgeheven indien zij samenwonen met personen die een gezinsinkomen van meer dan 17.592 fr. genieten. Dit is een van de meest antisociale maatregelen van de huidige regering. Het herstel van de kosteloze gezondheidszorgen zal, in samenhang met de opheffing van deze maatregel, tegemoetkomen aan de financiële problemen van deze zwaar benadeelde groep. Deze regering heeft bovendien het parallellisme tussen het bestaansminimum en de. minimumuitkering invaliditeit voor niet-regelmatige werknemers doorbroken. Ook deze maatregel zal opgeheven worden.  Pensioenen. Voor de Vlaamse socialisten mogen extralegale pensioenen geen alibi zijn om de wettelijke pensioenstelsels uit te hollen. Het gaat trouwens niet op dat de schatkist via de fiscale aftrek van de premies zeer hoge extralegale pensioenen blijft financieren. De S.P. wil daarom de aftrek afschaffen van zodra een totaal pensioen wordt opgebouwd dat hoger is dan het maximum (afgetopt) pensioen in de openbare sector. Heel wat gepensioneerden moeten het nog steeds stellen met een klein pensioen. Vooral de oudste pensioenen, die berekend worden op een groter aantal forfaitaire jaren, blijven achter. Er moet dan ook een inhaalbeweging komen. Bovenop de invoering van remgelden werd het vakantiegeld geplafonneerd tot het maandelijks pensioenbedrag. Een inlevering dus die groter is naargelang het pensioen kleiner is. Deze asociale maatregel zal de S.P. opheffen. Weduwen van ambtenaren die hun rustpensioen cumuleren met een overlevingspensioen of die overleveringspensioenen cumuleren werd een cumulatiedrempel opgelegd uitgedrukt in een percentage van het hoogste pensioen. Dit percentage moet omgezet worden in een forfaitair bedrag. Het minimum invaliditeitspensioen voor ambtenaren moet opgetrokken worden. Tenslotte moet een herschikking van de belastingen op pensioenen de fiscale druk op lagere inkomens verlichten.  Kinderbijslag. Deze regering heeft het gezinnen met een laag inkomen en die kinderen hebben, niet gemakkelijk gemaakt. De kinderbijslag verminderde flink, terwijl de verhoogde fiscale aftrekken voor kinderen, ten laste de laagste inkomensgroepen benadeelt. Daarom moet in de toekomst een andere politiek gevoerd worden: de fiscale aftrekken moeten afgebouwd worden en omgezet in een directe verhoging van het kindergeld. In dit kader zal de maatregel waardoor 375 frank per maand op de kinderbijslag afgehouden wordt, opgeheven worden, evenals de parallelle maatregel die een inlevering van 675 fr. intelt voor personen zonder kinderen ten laste. Wezen van minder-validen moeten de verhoogde wezentoeslag krijgen indien er geen partner is die financieel bijdraagt; of die hiertoe verplicht is, dienen de kinderen van een éénoudergezin aanspraak te kunnen maken op wezenbijslag. Het bedrag van de kinderbijslag voor het tweede kind van gepensioneerden en langdurig werklozen moet opgetrokken worden. Tevens moet men voor de periode die in aanmerking genomen wordt om te bepalen of een werkloze recht heeft op verhoogde kinderbijslag rekening houden, met de ziekteperiodes. Het recht op deze verhoogde kinderbijslag moet behouden blijven indiende werkloze ziek wordt. Dit recht wordt geschorst bij wedertewerkstelling, maar vervalt pas na een minimumperiode van drie maanden wedertewerkstelling  4. Een verdraagzame samenleving. Wij staan een verdraagzame, pluralistische samenleving voor met wederzijds begrip en respect voor het zelfbeschikkingsrecht van ieder persoon. Het grondwettelijk beginsel van de gelijkheid van de burgers moet daarom verder wettelijk uitgewerkt worden. Vrijheid betekent ook de strijd aanbinden tegen discriminaties, die gebaseerd zijn op eenzijdigs maatschappijvisies en samenlevingspatronen. De wetgeving moet in die zin dermate aangepast worden dat discriminaties die in onze maatschappij ten aanzien van bepaalde bevolkingsgroepen bestaan, weggewerkt worden.  Een globaal emancipatiebeleid. Daarbij moet om dit globaal emancipatiebeleid gestalte te geven op drie basisprincipes gesteund worden:  -   autonomie: op basis van economische onafhankelijkheid.  -   gelijkheid: in kansen op economisch, politiek, sociaal en cultureel     vlak.  -   waardigheid: d.i. respect voor de persoon.  Om dit beleid gestalte te geven, moet een minister speciaal belast worden met het emancipatiebeleid.  Vrouwen. Voor wat het emancipatiebeleid specifiek t.o.v. vrouwen betreft, moet prioritair ingegrepen worden op de arbeidsmarkt en in het onderwijs. Ook acties in de sociale welzijnssector zijn van groot belang. Anticonceptiva moeten terugbetaald worden door de ziekteverzekering. Rechten, gezondheidszorg, contraceptie, fiscaliteit, kinderopvang en cultuur zijn andere terreinen waar dit emancipatiebeleid moet tussenkomen. Het S.P.programma bevat onder deze hoofdingen verschillende concrete voorstellen die belangrijk zijn voor de vrouw. Studies en onderzoek over de vrouw in de maatschappij dienen systematisch en volgens wetenschappelijke methodes te worden opgezet. In alle beleidsorganen moet gestreefd worden naar een minimum vertegenwoordiging van de vrouw.  1.  Migrantenbeleid. De aanwezigheid van migranten in onze samenleving     is een blijvend gegeven en kan een belangrijke bijdrage leveren tot     de opbouw van een verrijkte multiculturele samenleving. Een positief     integratiebeleid is de beste methode om sociale en culturele     spanningen en racisme tegen te gaan. Deze moet door concrete     maatregelen op sociaal, onderwijs- en politiek vlak bevorderd     worden:  -   de verblijfs- en arbeidsrechten van immigranten dienen behouden te     worden.  -   het bevorderen van de uitbouw van een eigen verenigingsleven.  -   de oprichting van (wederzijdse) informatie- en tolkdiensten, evenals     van bi-culturele klassen in het onderwijs.  -   versoepeling van de naturalisatieprocedure.  -   een meer rechtszeker statuut voor de politieke vluchteling.  -   gemeentelijk stemrecht, onder welbepaalde voorwaarden (o.m, inzake     verblijfsduur) voor gastarbeiders.  -   het uitbreiden van het taalonderricht voor migrantenkinderen, maar     ook voor de vrouwen die weinig buitenshuis komen. De R.V.A. zou deze     taak op zich kunnen nemen voor werkloze vreemdelingen.  -   efficiënte maatregelen ter bestrijding van racisme en xenofobie.  -   de discriminaties in de werkloosheid voor schoolverlaters uit     Marokko, Tunesië en Algerije wegwerken op basis van bilaterale     akkoorden.  6. Erkenning van de gelijkwaardigheid van de vrijzinnigheid. Er bestaan op het vlak van de persoonsgebonden aangelegenheden onbetwistbaar meerdere vormen van discriminatie. Het lijdt geen twijfel dat na de communautarisering het gevaar voor discriminatie nog veel groter is dan vroeger. De bestaande politieke machtsverhoudingen kunnen ook wat de eerbiediging van de filosofische overtuiging betreft, gemakkelijk leiden tot verdere discriminatie van de vrijzinnigen, en dat juist op terreinen waar de mens centraal staat. Wij weigeren gelijk welke vorm van gewetensdwang te aanvaarden. Het positieve respect van ieders filosofische overtuiging moet de onbetwistbare regel zijn:  Neutraliteitsbeginsel naleven in openbare diensten. De openbare diensten zijn toegankelijk voor iedereen. Het neutraliteitsbeginsel moet naar buiten geëerbiedigd worden:  -   voor openbare besturen en openbare instellingen is zulks     vanzelfsprekend, alhoewel niet altijd in de praktijk.  -   voor privé-instellingen die zich inschakelen in de openbare     diensten, (bvb. private ziekenhuizen) moet zulks eveneens de regel     zijn en in de privé-sector  die een openbare dienst vervult. De privé-sector die een openbare dienst vervult moet zich schikken naar de toegangsregelen en beschermingsregelen als deze van de openbare sector. Dit houdt in dat geen enkele discriminatie t.o.v. personeel en gebruiker mag bestaan. Om dit extern en/ of intern pluralisme te controleren, moet er een ombudsinstantie worden gecreëerd die de bevoegdheid heeft om elke tekortkoming inzake ideologische en filosofische openheid via de betoelaging en via administratieve maatregelen te sanctioneren en dit op een eenvoudige vraag van de betrokkene of van derden. De privé-sector. De toegankelijkheid voor alle personen onafgezien ideologische of filosofische strekking of gezindheid dient gewaarborgd. Geen discriminatoire regelen of schikkingen mogen aanwezig zijn. Iedereen dient op dezelfde wijze behandeld en benaderd. Levensbeschouwelijke begeleiders. Er moeten waarborgen vastgelegd worden inzake de vertegenwoordiging van alle levensbeschouwelijke strekkingen wat betreft die organen in de persoonsgebonden sector waarin het pluralisme vereist is. Tevens dringen wij aan op het strikt naleven van de waarborgen inzake de bescherming van de ideologische en filosofische minderheden ingeschreven in de grondwet, de wetten, de decreten en de pacten. Er moet van deze waarborgen dringend werk gemaakt worden, zodat zij steeds en overal een vertaling krijgen in de concrete werkelijkheid. Overheidssteun (herziening van art. 117 van de Grondwet) dient voorzien voor consulenten die niet-confessionele levensbeschouwelijke begeleiding uitvoeren en dit zowel voor de ideologische en morele bijstand in het algemeen, als voor deelgroepen (bv. in hospitalen, leger, gevangenissen, en het O.C.M.W.).  V. Voor een vrije en democratische samenleving. De huidige C.V.P.-P.V.V.-meerderheid wil doen geloven dat zij de staatsbemoeienis wil verminderen. De werkelijkheid is dat deze regering de repressieve rol van de staat opnieuw versterkt: een staat die de economische vrijheid van een minderheid beschermt, maar die daarvoor de sociale en economische belangen van de meerderheid van de burgers opoffert. Dat is niet onze visie. Wij willen een betere staat, waarin de rechten en vrijheden van de burgers worden gevrijwaard, waarin iedereen wordt beschermd tegen machtsmisbruik, en.waarin de sociale en economische rechten worden gewaarborgd.  1. De politieke democratie versterken. Het parlement, met zijn wetgevende maar vooral controlerende functie, raakt steeds meer in de verdrukking. De regering Martens V zette tot tweemaal toe het parlement door de volmachten buitenspel. Zelfs een zo belangrijke beslissing als het al of niet plaatsen van raketten mocht van de regering niet door het parlement genomen worden. De S.P. wil de politieke democratie versterken. Twee zaken zijn hier van het grootste belang: de bestuurlijke stabiliteit en de kwaliteit van het beleid. Tevens moet het parlementaire werk geherwaardeerd worden, o.m. door:  -   nieuwe technieken van begrotingscontrole.  -   het openbaar stellen van alle parlementaire commissievergaderingen.  -   controle op de belangenbindingen en op de vermogensvorming van de     politieke mandatarissen. Wij willen tevens een openbare financiering     van politieke partijen en verkiezingscampagnes, gekoppeld aan.een     strenge controle op en een beperking van de verkiezingsuitgaven. De     S.P. verzet zich uitdrukkelijk tegen voorstellen in verband met     fiscale aftrekbaarheid van giften aan politieke partijen. Tevens     beklemtoont de S.P. dat er op korte termijn een wettelijke regeling     moet komen die de cumulatie van belangrijke politieke mandaten     onmogelijk maakt.  2. Een doelmatige staatshervorming. De S.P. wilde in 1980 gerealiseerde staatshervorming herdenken, aanpassen en hervormen. Het algemeen uitgangspunt is de politieke instellingen aan te passen aan de verwachting naar meer autonomie.  2.1. Procedure. Voor de S.P. moeten de communautaire gesprekken in eerste instantie in het Parlement plaatsgrijpen. Alleen dan is er waarborg voor een ernstige aanpak in plaats van een haastig communautair akkoord.  2.2. Algemeen kader van de hervorming van de Staat. De S.P. gaat uit van volgende bekommernissen:  a)  een grotere doorzichtigheid en vereenvoudiging van het     overheidsapparaat.  b)  een duidelijke bevoegdheidsafbakening tussen verschillende     beslissingsniveaus.  c)  de overheidsinstellingen op efficiënte manier laten werken.  d)  het harmonisch samengaan van de eis van ruime autonomie voor de     deelgebieden met de noodzaak van een efficiënt centraal bestuur.  e)  het organiseren van een concrete en correcte wederkerige     solidariteit tussen de deelgebieden.  Op basis van deze overwegingen, bevat de voorgestelde hervorming volgende elementen:  -   de afschaffing van het tweekamerstelsel.  -   de rechtstreekse verkiezing van de deelparlementen.  -   de oprichting van de instellingen van het hoofdstedelijk gebied     Brussel (zie punt 2.4).  -   de hervorming van de provincies.  -   de politieke stabiliteit (legislatuurparlement).  -   een aanpassing van het financieringsmechanisme vanuit twee     principes: eigen financiële verantwoordelijkheid en solidariteit.  -   een nauwkeurige opsomming en omschrijving van de exclusieve     bevoegdheden van de nationale staat, de gewesten en de     gemeenschappen.  -   een politiek van efficiënte decentralisatie en deconcentratie.  2.3. Bevoegdheidsverdeling. De S.P. opteert voor homogene bevoegdheidspakketten, o.m. met het oog op het minimaal houden van concurrerende bevoegdheden en het toekennen van residuaire bevoegdheden aan de deelgebieden. Nationaal blijft wat noodzakelijk is voor het behoud van de economische en monetaire eenheid, het buitenlands beleid, justitie, landsverdediging, de sociale zekerheid, kieswetten, de politiefunctie.  2.4. Brussel op zijn maat hervormen. Het hoofdstedelijk gebied Brussel is niet denkbaar zonder betekenisvolle Vlaamse aanwezigheid. Dit houdt in dat de Vlamingen te Brussel op alle beleidsniveaus gelijkwaardige beslissingsmacht moeten krijgen. Een hervorming van de structuren voor het hoofdstedelijk gebied Brussel moet uitgaan van volgende principes:  -   gelijkwaardigheid van de twee gemeenschappen in het hoofdstedelijk     gebied Brussel.  -   het tweetalig hoofdstedelijk gebied Brussel blijft beperkt tot de     huidige 19 gemeenten van de Brusselse agglomeratie.  -   autonomie van de twee gemeenschappen op het vlak van cultuur, de     persoonsgebonden aangelegenheden en het onderwijs.  -   samenbeheer der twee gemeenschappen op het vlak van de     plaatsgebonden aangelegenheden.  -   de hoofdstedelijke functie van Brussel.  -   de vereenvoudiging van de huidige wirwar en opeenstapeling aan     beleidsinstanties op het niveau van het hoofdstedelijk gebied     Brussel.  -   een herschikking van de huidige 19 gemeenten tot een kleiner aantal.  -   de oprichting van de afzonderlijke kiesarrondissementen     Halle-Vilvoorde en het hoofdstedelijk gebied Brussel. Brussel dient     een hoofdstedelijk gebied te zijn met een eigen rechtstreeks     verkozen raad. De verkiezing van de leden ervan geschiedt op     taalkundig gesplitste kandidatenlijsten. De Raad verkiest de     Executieve, waarin de Vlamingen een gewaarborgde vertegenwoordiging     en medebeslissingsmacht hebben. In de Raad fungeert een     alarmbelsysteem. De Ministerraad beslecht bij ontstentenis van     akkoord in de Executieve. De agglomeratie wordt afgeschaft en haar     technische bevoegdheden, worden overgeheveld deels naar het Gewest,     deels naar de nieuwe gemeenten. De gemeenteraden van de nieuwe     gemeenten worden eveneens verkozen op basis van taalgesplitste     lijsten met gewaarborgde minimumvertegenwoordiging. Elke taalgroep     is bevoegd, voor zijn culturele en persoonsgebonden materies en     heeft medebeslissingsmacht in de plaatsgebonden materies. De O.C.M.     W.'s functioneren op een gelijkaardige basis. Het toezicht over de     gemeenten door de centrale overheid inzake de toepassing van de     taalwet blijft behouden. Ook nieuwe instellingen van het     hoofdstedelijk gebied Brussel zijn er aan onderworpen.  2.5. Eerbiediging van de taalgrens en –statuten. De taalgrens moet geëerbiedigd worden. De bestaande grens van de 19 gemeenten van Brussel noch het huidig statuut van Voeren zijn voor de S.P. een bespreekbare materie. De vereisten inzake taalkennis van de mandatarissen in de faciliteitengemeenten moeten strikt nageleefd worden.  3. Maximale kansen voor de gemeenten. De S.P. wil leefbare en bestuurskrachtige gemeenten, die zowel financieel als bestuurlijk over voldoende autonomie beschikken om een volwaardige en democratische lokale politiek te voeren.  3.1. Een democratische lokale politiek. De gemeentewet moet herzien worden, zodat de burger inspraak en participatie krijgt in alle domeinen van het gemeentelijk beleid die hem rechtstreeks aanbelangen.  3.2. Autonomie op financieel vlak. De gemeenten moeten krijgen waarop ze recht hebben. Daarom moet in de eerste plaats de jaarlijkse verarming van het Gemeentefonds door de centrale overheid worden stopgezet. De jaarlijkse stijging van de middelen van het Gemeentefonds moet rekening houden met de inflatie en de uitbreiding van de gemeentelijke taken. Ook moet er een andere verdeelsleutel komen, waardoor een eind wordt gesteld aan de scheefgetrokken verdeling van het Gemeentefonds ten gunste van het Waalse gewest. In tweede instantie moet de centrale overheid de voor rekening van de gemeente geïnde belastingen tijdig doorbetalen. Daarenboven moeten de gemeenten een behoorlijke vergoeding krijgen voor de talrijke opdrachten die zij ten bate van de centrale administraties verrichten. De financiële autonomie van de gemeenten kan ook verbeterd worden door een vereenvoudiging van de subsidiëringsprocedures voor gemeentelijke investeringen. Het gemeentelijk investeringsfonds is daartoe een eerste stap. Het is momenteel echter te beperkt. De SP. stelt dan ook voor dit Investeringsfonds uit te breiden tot alle gewest- en gemeenschapsmateries. Dit Fonds moet daarenboven de noodzakelijke kredieten toegewezen krijgen. Daarbij moet de voorkeur gegeven worden aan kleinschalige investeringsprojecten, die de tewerkstelling stimuleren.  3.3. Autonomie op bestuurlijk vlak. Enkel een herdachte politiek t.o.v. de gemeenten kan de lokale beslissingsmacht revaloriseren. Daarom opteren wij o.m. voor een administratief toezicht, dat de autonomie van de gemeenten zo breed mogelijk interpreteert en erkent. Ook de gang van de gemeentedossiers door de administratie moet vereenvoudigd worden. Van C.O.O. naar O.C.M.W. en terug. De Vlaamse Socialisten laken de flagrante schending door K.B. nr. 244 van de oorspronkelijke geest van de O.C.M.W.-wet en van het recht op maatschappelijk welzijn. K.B. 244 moet afgeschaft worden, waardoor o.m. de verplichting tot terugvordering wordt opgeheven. Daarenboven moet het bestaansminimum worden verhoogd en moet de overheid haar aandeel tijdig aan de O.C.M.W.'s uitbetalen.  3.4. Intercommunales. De Vlaamse Socialisten blijven voorstander van de aansluiting bij zuivere Intercommunales. De fiscale privileges van privé-partners in gemengde intercommunales moeten afgeschaft worden:  -   de winsten van privé-partners uit deze intercommunales, moeten aan     het normale tarief van vennootschapsbelasting onderworpen worden.  -   de verhoging van de roerende voorheffing van 20% naar 25% moet     volledig door de privé-partners in de intercommunales worden     gedragen. Zij mag in geen enkel geval op de openbare besturen worden     afgewenteld. De S.P. wil de democratie in de gemengde     intercommunales herstellen. Zo moet in intercommunales de inspraak     en het toezicht aan alle gemeenteraadsleden van een deelgemeente     gewaarborgd worden. In de gemengde Intercommunales moet daarenboven     de rol en de bevoegdheden van de gemeenten versterkt worden. In elk     orgaan van de gemengde intercommunale moeten de gemeenten over een     meerderheid der stemmen beschikken. Voor elke beslissing is een     dubbele meerderheid vereist: de meerderheid van het totaal aantal     stemmen en de meerderheid van de gemeentelijke vertegenwoordigers.     Geen ander vetorecht kan aanvaard worden. Daar waar momenteel de     uittreding door een gemeente ingevolge statutaire bepalingen     (financieel) vrijwel onmogelijk is, moet een gemeente wettelijk de     mogelijkheid krijgen om uit te treden. In elk orgaan van de gemengde     intercommunale moeten de gemeenten over een meerderheid van stemmen     beschikken. Tenslotte stellen de Vlaamse Socialisten dat aan de     uitwas van overdreven vergoedingen in de intercommunale praktijk,     onmiddellijk een einde moet gemaakt worden. De Vlaamse Executieve     moet de vergoedingsregeling voor elk orgaan vastleggen. Dit laat     bovendien toe tot een harmonisering van deze vergoedingen te komen.  4. Een openbaar ambt in dienst van de burger.  4.1. Verbetering van de relatie tussen burger en bestuur. In ons land wordt de burger nog altijd geconfronteerd met een onpersoonlijk en ondoorzichtig bestuur; waartegen hij haast geen verhaalmogelijkheden heeft. Wij willen aan deze toestand verhelpen. De S.P. wil daarom komen tot een Charter van de bestuurde. Concreet betekent dit de invoering van: de plicht to kennisgeving van bestuursbeslissingen aan de bestuurde; de motiveringsplicht die willekeur moet tegengaan er de rechtsbescherming en democratische controle maximaliseert, de openbaarheid van bestuursdocumenten. Het recht op openbaarheid moet een algemene regel vormen waarbij uitzonderingen restrictief worden opgevat omvat een inzage of mededelingsrecht; dient kosteloos en afdwingbaar te zijn; moet gelden voor alle burgers waarbij het persoonlijk belang niet moet aangetoond worden; dient een bescherming van de rechten van betrokken personen te omvatten. Het recht op openbaarheid heeft een passief en een actie aspect. De burger moet daarenboven over aanvullende middelen inzake rechtsbescherming t.a.v. de administratie beschikken waarbij een dwangsom kan opgelegd worden aan het in gebreke blijvende bestuur en bestuursbeslissingen kunnen opgeschort worden wanneer blijkt dat de uitvoering ervan tot een onherstelbare schade voor de benadeelde burger kan leiden. Er moet tenslotte een mogelijkheid geboden worden om op een snelle, eenvoudige en niet bureaucratische manier een einde te stellen aan de onbillijkheden. Daartoe wil de S.P. een ombud instellen.  4.2. Een coherent personeelsbeleid. Het beleid dat deze regering gevoerd heeft t.a.v. het overheidspersoneel, heeft geleid tot een aantasting vat de openbare dienst en een demotivatie van de ambtenaar. Deze trend moet resoluut omgebogen worden door een algemene herwaardering van het openbaar ambt, het verhogen van de motivatie van de ambtenaar en het waarborgen van de goede werking van de administratie. Dit moet gebeuren door:  -   een einde te stellen aan de politieke bemoeizucht bij aanwerving,     benoeming en de bevordering.  -   een depolitisering van de administratie.  -   een vernieuwing in het systeem van opleiding, vorming en verloop van     loopbaan die moet leiden tot een kern van overheidsmanagers.  -   een vereenvoudiging van de administratieve procedures.  -   de afschaffing van de cumuls.  -   het invoeren van het politiek verlof in de openbare diensten.  -   een moderne en soepele mobiliteitsregeling, die rekening houdt met     de inspraak van de betrokkene.  -   een selectief aanwervingsbeleid, mits modernisering van de examen-     en aanwervingsprocedures van het Vast Wervingssecretariaat.  -   waarborgen van de vastheid van betrekking. Vormen van     niet-statutaire tewerkstelling moeten strikt beperkt worden en mogen     slechts gebruikt worden om in tijd beperkte en buiten normale     opdracht vallende taken uit te voeren.  -   afschaffing van de solidariteitsbijdrage.  -   een statutaire regeling voor de deeltijdse arbeid waarbij elke     verplichte vorm afgeschaft wordt.  -   het verzet tegen de privatisering van het openbaar ambt.  5. Een politie voor de burger. De vrij ordeloze groei van ons politiebestel is er de oorzaak van dat de taken van de politiediensten elkaar overlappen en dat zij niet doelmatig kunnen tegemoet komen aan de bestaande noden. Tevens is er een groeiend onveiligheidsgevoel en een kloof tussen de burgers en de politie. Deze situatie mag echter niet aangegrepen worden om een repressief systeem uit te bouwen dat als dusdanig een bedreiging inhoudt voor de democratie. De grote Belgische politiekorpsen kosten ons land ongeveer 30 miljard Belgische frank jaarlijks. Door een betere samenwerking kan dubbel gebruik van personeel en materieel vermeden worden. Het is mogelijk de kosten te drukken en toch een efficiënter politieapparaat uit te bouwen. Een parlementaire commissie ad hoc, dient opgericht om deze scheef gegroeide situatie recht te trekken (langs een vaste taakomschrijving van elk korps en bepaling van de informatielijnen tussen de verschillende korpsen). De opdracht van de commissie bestaat er tevens in tot een doorlichting te komen van de geheime politiediensten. Een grotere doeltreffendheid moet worden bereikt door te verbieden dat de politiediensten van hun werkelijke taak afgeleid worden, meer bepaald door een einde te stellen aan allerhande louter administratieve opdrachten. Het militair karakter van de rijkswacht moet verdwijnen: Om het groeiend onveiligheidsgevoelen van de burger tegen te gaan moet objectieve informatie over de misdadigheid worden verschaft en moet het scheppen van onveiligheidpsychoses vermeden worden. Ook moet de politietraditie in ere hersteld worden: Dus geen gemeentelijke politiekorpsen met rijkswachtallures, maar wijkagenten, patrouilles te voet, direct contact met de burger, enz. De kleinere korpsen van de gemeentepolitie moeten tot meer onderlinge samenwerking aangezet worden, zodat zij ook voor een permanente service kunnen instaan. We bevestigen de prioriteit die we wensen te geven aan de gemeentelijke politie, waarbij slechts datgene wat hun mogelijkheden overstijgt aan nationale organen, zoals de rijkswacht, wordt toevertrouwd. De politieke overheid zelf, én niet de korpsoversten, moet de prioriteiten van hun opsporingsbeleid vastleggen. De uitoefening van de administratieve politie zal beter worden gestructureerd. Alle politiekorpsen, ook de rijkswacht, moeten hun taak van administratieve politie steeds onder tiet gezag van de politieke overheden uitoefenen. Er moet een voortdurende en strikte parlementaire controle op de uitvoering van de politietaken worden georganiseerd. Het verslag van de inspecteur-generaal van de rijkswacht moet medegedeeld worden aan het parlement. De privatisering van de politiefunctie dient ten allen prijze vermeden te worden. Burgerwachten moeten verboden worden. Alle soorten privé-bewakingsmaatschappijen moeten onder permanente controle van het departement van Binnenlandse Zaken staan. Het personeel van de rijkswachtmoet vrij kunnen aansluiten bij een vakbond van hun keuze. Minstens moet de drempel voor erkenning van de specifieke beroepsorganisaties van 20% naar 10% van de getalsterkste van de rijkswacht teruggeschroefd worden. Dringend moet werk worden gemaakt van een globale wet die de volledige politiedienst organiseert. Alle politiemachten moeten niet militair maar juridisch, technisch en zeker maatschappelijk opgeleid worden. Een belangrijk deel van de opleiding moet gebeuren door personen die niet behoren tot de politiemachten. Dringend moet werk worden gemaakt van een globale wet die de volledige politiedienst organiseert.  6. Meer democratie in de rechtswereld 6.1. Personen- en familierecht. Het wetsontwerp over de afstamming en de adoptie, dat o.m. een einde wil maken aan de discriminatie van natuurlijke kinderen, moet dringend worden goedgekeurd. Het echtscheidingsrecht moet volledig worden gewijzigd. De zogenaamde echtscheiding als sanctie moet verdwijnen. Een echtscheiding mag evenmin worden bemoeilijkt of onmogelijk gemaakt worden door lange en dure procedures. Vanzelfsprekend moeten de gevolgen van de echtscheiding worden geregeld. Bij voorkeur door een onderlinge overeenkomst tussen de echtgenoten. Na de echtscheiding moet het de bedoeling zijn dat de gescheiden echtgenoten opnieuw onafhankelijk worden, ook financieel. Een alimentatie-uitkering wordt in principe toegekend voor een beperkt aantal jaren vatbaar voor verlenging. Het spreekt dat beide ouders moeten blijven bijdragen voor het onderhoud en de opvoeding van hun kinderen. Wij zijn voorstander van het co-ouderschap als algemene regel. Het is niet normaal dat na een scheiding één van de ouders automatisch nog slechts beperkt contact en beperkte zeggenschap over zijn/ haar kinderen heeft. Wanneer beide ouders dat willen en de situatie dit toelaat, blijven beiden het juridisch hoederecht over hun kinderen uitoefenen. De kinderen zijn daar het meest bij gebaat; ze hebben een goed contact met beide ouders en zijn niet het middelpunt van allerlei touwtrekkerijen. In afwachting van deze fundamentele wijziging, dienen onmiddellijk een aantal maatregelen te worden genomen:  1.  In het kader van de echtscheiding met onderlinge toestemming, moeten     de beperkende voorwaarden (de minimumleeftijd van 23 jaar en de     minimumtermijn van 2 jaar huwelijk) worden afgeschaft. Tevens dient     de procedure ingekort tot twee verschijningen, op een periode van 3     maand.  2.  Echtscheiding op grond van duurzame ontwrichting van het huwelijk     moet mogelijk worden na één jaar feitelijke scheiding.  3.  De procedure van de echtscheiding op grond van bepaalde feiten moet     worden vereenvoudigd.  4.  Depenalisatie van het overspel.  5.  Onmiddellijk invoeren van het principe van het co-ouderschap.  6.2. Jeugdrecht. De socialisten zijn voorstander van een grotere zelfstandigheid en handelsbekwaamheid van jongeren, gepaard gaande met een grotere verantwoordelijkheid. Zo zou de burgerlijke meerderjarigheid op 18 jaar worden gebracht in plaats van op 21 jaar. In dit kader moeten op termijn discriminaties inzake werkloosheidsuitkeringen tussen 18- en 21-jarigen weggewerkt worden. Er moet ook overwogen worden op welke leeftijden men welke rechten aan de jongeren kan toekennen.  1. Inzake jeugdbeleid zou men moeten streven naar een emancipatorische vorming van jongeren. Zoveel mogelijk preventief beleid en voorlichting inzake jeugdproblemen: buurtwerk, opbouwwerk, J.A.C., scholen, jeugdbeschermingscomités, jeugdorganisaties moeten daarbij ingeschakeld worden. Het jeugdbeschermingscomité heeft daarbij een specifieke preventieve opdracht en moet volledig los staan van de Jeugdrechtbank en de gerechtelijke benadering. Het werkt uitsluitend op basis van vrijwillige samenwerkingsmodellen.  2. Jeugdrechtbank. De wet van 1965 op de jeugdbescherming, opgesteld door Piet Vermeylen, was een goede en progressieve basis om een efficiënt Jeugdrecht uit te bouwen. Thans moet dringend werk gemaakt worden van het uitbouwen van de nodige efficiënte infrastructuur om de filosofie van de wet te kunnen concretiseren. Wil men de wet op de jeugdbescherming efficiënt toepassen, dan is het noodzakelijk het aantal jeugdrechters en het aantal hulpverleners te vermeerderen zodat zij in de mogelijkheid verkeren hun taak optimaal te vervullen:  -   wanneer er maatregelen moeten getroffen worden, moet men de jongere     zo veel mogelijk in zijn eigen milieu behouden, met niet meer     bijstand dan nodig. Tevens moet gestreefd worden naar een     daadwerkelijk seponeringsbeleid.  -   men moet zo weinig mogelijk plaatsingen als repressieve maatregelen     doorvoeren: andere maatregelen moeten eerst, beproefd worden:     vermaning, restitutie, gemeenschapsdienst.  -   voor als misdrijven omschreven feiten blijft de jeugdrechtbank     bevoegd voor jongeren tot 18 jaar.  -   plaatsingsmaatregelen van de jeugdrechtbank moeten zesmaandelijks     herzien worden en de jongere zelf moet steeds herziening kunnen     aanvragen.  -   de mogelijkheid om een minderjarige in een huis van arrest op te     sluiten moet worden afgeschaft. Hiertoe moeten onthaal-, oriëntatie-     en observatiecentra verder worden uitgebouwd.  -   de bijstand van een advocaat en een hulpverlener is verplicht van     zodra de zaak aanhangig is bij de jeugdrechter.  -   t.o.v. de jeugdrechtbank moet men, aan de jongeren meer     rechtszekerheid geven, initiatiefrecht en recht op eigen     verdediging.  6.3. Strafrecht. Wij hebben nog altijd een strafrecht dat uit de vorige eeuw dateert en van liberaalconservatieve inslag is. Anderzijds blijft de misdadigheid een groot maatschappelijk probleem, waarop wij echter dikwijls een onvolledige en onwetenschappelijke kijk hebben. De bedoeling van de straf is een sanctie op te leggen, die zoveel mogelijk bewustmakend werkt. In sommige gevallen moet zij de maatschappij beschermen. Maar de straf mag de persoon zo weinig mogelijk hinderen in zijn maatschappelijke functies. Eens de straf voorbij, moet de wederinschakeling in de samenleving zo weinig mogelijk bemoeilijkt worden. Bijgevolg is de toepassing van hel strafrecht en zeker van de vrijheidsberoving een uiterst middel.  Concreet betekent dit:  -   de doodstraf wordt. formeel afgeschaft.  -   de belangrijkste sanctie wordt de dagboete, die bepaald wordt naar     de financiële draagkracht van de betrokkene.  -   de korte gevangenisstraf (beneden de 6 maanden; wordt niet meer     toegepast.  -   voor lichte misdrijven moet de rechter lichtere sancties, zoals het     strafbevel, kunnen toepassen.  -   er moet overwogen worden of bepaalde handelingen nog moeten bestraft     worden en of straffen altijd de goede oplossing is. In elk geval     moet abortus uit het strafwetboek worden geschrapt, omdat enkel op     die manier een einde kan worden gesteld aan de talrijke gevaarlijke,     onverantwoorde clandestiene ingrepen van vandaag.  -   de ernstschaal van de misdrijven en de daaraan gekoppelde strafmaat     moet herzien worden. Aantasting van de persoon, tekortkomingen aan     de solidariteitsplicht t.o.v. de gemeenschap (bv. ontduiking van de     belastingen, en van sociale wetten, economische er milieumisdrijven)     zijn minstens even erg als vermogensmisdrijven.  -   de recente uitbreiding van het toepassingsveld van het verval van     strafvordering van sommige misdrijver tegen betaling van een geldsom     (de minnelijke schikking door het parket) moet ongedaan gemaakt     worden.  -   de rechten van de verdediging moeten beter gewaarborgd worden en dit     van bij de aanhouding tot en me de veroordeling.  -   de voorlopige hechtenis moet hervormd worden: de verdediging moet     reeds bij de bevestiging van het aanhoudingsmandaat inzage     verkrijgen van het strafdossier; het secreet moet afgeschaft worden;     de onderzoeksrechter kan slechts een aanhoudingsmandaat verlenen     wanneer voorafgaandelijk de raadsman van de verdachte is gehoord; de     onderzoeksrechte moet ook de bevoegdheid krijgen om het     aanhoudingsmandaat eigenmachtig op te heffen; zij mag slechts bij     zware misdrijven worden toegepast; zij moet in de duur beperkt     worden naargelang de ernst van het misdrijf en mag maximum één jaar     duren; zittingen van raadkamer en van kamer van in     beschuldigingstelling moeten openbaar zijn tenzij de verdachte het     anders wenst.  -   de wet op de bescherming van de maatschappij tegen abnormalen en     gewoontemisdadigers (de internering) is aan herziening toe.  -   de slachtofferproblematiek moet een oplossing krijgen.  -   de strafrechtsbedeling zelf moet eenvoudiger, minder vervreemdend en     minder indrukwekkend gebeuren zodat de afstand tussen de rechter en     de beklaagde verkleint.  6.4. Gevangeniswezen. De gevangenissen dreigen overvol te geraken. Een verblijf in de gevangenis maakt weinig mensen beter. D.w.z. dat volgende maatregelen zouden moeten genomen worden:  -   thuislozen opvangen in onthaaltehuizen en niet in de gevangenis     (afschaffing van de wet op de landloperij van 1891).  -   een beperktere toepassing van de voorlopige hechtenis.  -   een verbod om strafrechterlijk minderjarigen in de gevangenis op te     sluiten.  -   minder geestesgestoorden in gevangenis opsluiten en opsluitingsduur     beperken.  -   verwijdering van drugverslaafden uit de gevangenis.  -   de afschaffing van de korte gevangenisstraf.  -   het aantal gevangeniscellen niet verhogen.  Slechts op deze wijze kan het gevangenisregime vermenselijkt worden. D.w.z.:  -   een behoorlijke infrastructuur.  -   uitbouw van afdwingbare rechten voor gehechten en gevangenen en van     één beklagrecht bij de bestuurscommissie.  -   recht van inzage in het dossier voor gehechten en gevangenen m.b.t.     alle gegevens die te maken hebben met hun persoon, ook het recht op     verbetering van verkeerde gegevens.  -   opsluiting in een inrichting in het eigen taalgebied.  -   uitbreiding van het bezoekrecht.  -   uitbouw van het systeem van het penitentiair verlof- een degelijke     vergoeding voor gevangenisarbeid en mogelijkheid tot toepassing van     de wetgeving op de sociale promotie.  -   een recht voor mensenrechtenorganisaties tot het bezoeken van de     gevangenissen en van de gevangenen en gehechten, ook een recht op     correspondentie onder gesloten omslag. De taak van     gevangenisbewaarder moet geherwaardeerd worden. De opleiding dient     te worden aangepast. De sociale dienst moet voldoende middelen     krijgen om zijn taak naar behoren te vervullen. Onder voorwaarde dat     de strafduur en de vrijheidsberovingen verminderen, kan overwogen     worden de voorwaardelijke invrijheidstelling en de genademaatregel     af te bouwen.  6.5. Rechtshulp. Iedere burger moet het recht hebben om op een eenvoudige en goedkope wijze deskundig geïnformeerd en voorgelicht te worden over zijn rechten en plichten en de concretisering daarvan. Daarom heeft de S.P. een wetsvoorstel ingediend, dat aan de O.C.M.W.'s de opdracht geeft rechtshulp te verlenen. De jurist verbonden aan het O.C.M.W., kan elke vorm van rechtshulp verlenen, behalve de vertegenwoordiging in rechte. Dit wetsvoorstel inzake eerstelijnsrechtshulp kent weliswaar een belangrijke rol toe aan het O.C.M.W., maar heeft geenszins de bedoeling om het O.C.M W. terzake een monopolie toe te kennen: de door het O.C.M.W. aangeboden rechtshulp komt dus te staan naast het reeds bestaande aanbod (advocatuur, wetswinkels, juridische diensten van consumentenorganisaties, vakbonden, e.d.m.). Op het vlak van de tweedelijnsrechtshulp moet het pleitmonopolie van de advocatuur doorbroken worden. Concreet kan dit door:  -   een grondige hervorming. van de Bureaus voor Consultatie en     Verdediging.  -   non-profit organisaties die actief zijn op het vlak van de     belangenbehartiging van zwakke groepen (bv. huurdersverenigingen,     vreemdelingenorganisaties) toe laten voor de rechtbank op te treden.  6.6. Gerechtelijke achterstand. De enige oplossing om de onduldbare achterstand in te halen is een tijdelijke uitbreiding van het magistratenkader en een dito uitbouw van het griffiepersoneel, plus de noodzaak om aanvullende maatregelen op procedureel vlak te onderzoeken..De efficiënte werking van het gehele rechtsapparaat dient te worden verzekerd door de invoering van moderne informaticamiddelen in de griffies. De benoemingsprocedure dient op objectieve wijze te worden benaderd.  6.7. Een democratische magistratuur. De toegang tot het beroep van magistraat moet gedemocratiseerd worden. Aan licentiaten in de rechten moet de mogelijkheid worden geboden om via een vergelijkend ingangsexamen, selectieproeven, opleiding en stage, in het beroep van magistratuur te treden. Magistraten moeten van het recht op vereniging kunnen genieten.  6.8. Notariaat. De tussenkomst van een notaris is heden nog verplicht voor vele rechtshandelingen. Ze vormt niet alleen een hoge drempel voor de gewone burger door haar plechtstatig karakter en de geëigende uitdrukkingswijzen die voor hem niet verstaanbaar zijn, maar tevens vanwege de niet geringe implicaties op financieel gebied. De S. P. staat de geleidelijke afschaffing voor van het notariaat. Daarom dient het notariaat dringend geheroriënteerd d.m.v.:  -   ruimere bekendmaking van de alternatieve mogelijkheden bij adoptie,     testamenten, aangiften van nalatenschappen.  -   evolutie naar een forfaitaire betalingswijze van de notarissen.  -   uitbreiding van de bevoegdheden van de ambtenaren van de burgerlijke     stand, de sociale diensten, de hypotheekbewaarder (rechtstreekse     registratie op verkoopsakten) en de Vrederechter.  7. Economische democratie.  7.1. Economische democratie aan de basis. Waar het volmachtenbeleid van de regering MARTENS het sociale overleg uitgehold heeft, vindt de S.P. integendeel dat het economisch leven aan democratisering toe is. De structuren en de werking van het overlegsysteem moeten in eer hersteld worden.  Arbeiderskontrole. Op basis van volledige en tijdige informatie vóór belangrijke beslissingen moeten de werknemers meer greep krijgen op het sociaal economisch leven in de bedrijven. Bovendien moeten de mogelijkheden van controle versterkt worden op verschillende domeinen: herverdeling van de arbeid, arbeidsduurverkorting, vervangingstewerkstelling, organisatie van nieuwe arbeidstijdstelsels, nieuwe tewerkstellingsvormen, invoering van nieuwe technologieën, investeringen, herstructurering van bedrijven, overheidssteun. Daarom moet de informatie aan de ondernemingsraden en de syndicale delegatie beter georganiseerd en toegepast worden, o.m. via evaluatie en verbetering van het K.B. van 1973 en C.A.O. n° 9 (over de tewerkstellingsvooruitzichten). Ook C.A.O. n° 39 (over de invoering van nieuwe technologieën) moet opnieuw bekeken worden, na evaluatie van de technologieakkoorden. Effectieve sancties dienen toegepast te worden bij het niet tijdig of onvolledig doorgeven van informatie. Voor K.M.O.'s moeten syndicale controlemogelijkheden op al deze terreinen ontwikkeld worden, zelfs wanneer er geen syndicale delegatie bestaat.  Overlegstructuren respecteren. De S.P. wil de overlegstructuren herwaarderen op verschillende niveaus. Op bedrijfsvlak, waar de problemen en de patronale druk het meest voelbaar zijn, moet de syndicale controle versterkt worden. (zie boven). Op sectorieel en interprofessioneel vlak moeten concrete afspraken gemaakt worden om willekeur op bedrijfsvlak te vermijden (zie bv. de nieuwe arbeidstijdstelsels - hoofdstuk 2). De onevenwichtige vertegenwoordiging van kaderleden in een apart kiescollege en zelfs buiten de erkende vakbonden om moet worden afgeschaft. In de K.M.O.'s moeten de ondernemingsraden en comités voor veiligheid terug ingesteld worden. Een inventaris van alle bestaande overlegorganen en een evaluatie ervan, kan bijdragen tot een efficiëntere werking van het overlegsysteem. Ook op het regionaal vlak moet het sociaal overleg daadwerkelijk uitgebouwd worden.  Een betere syndicale bescherming. De vakbondsafgevaardigden, de leden van de ondernemingsraad en van de comités voor veiligheid en gezondheid evenals werknemers zonder mandaat worden te weinig beschermd tegen arbitraire afdankingen. De S.P. heeft reeds herhaaldelijk wetsvoorstellen ingediend om de syndicale. bescherming te verbeteren.  De syndicale bescherming verhogen. De S.P. wenst eveneens dat de huidige regeling voor afdanking om dringende redenen van de werknemer, belast met een syndicale opdracht, wordt verbeterd. Meer bepaald wat de leden van de ondernemingsraden en van de comités voor veiligheid en gezondheid betreft, dringt de S.P. erop aan dat de procedure voor de rechtbanken vlug en efficiënt zou verlopen. Bovendien zal, zolang de rechtbank geen uitspraak gedaan heeft, de afgevaardigde in dienst blijven en dit met behoud van loon. Hij zal zijn syndicale opdracht verder blijven vervullen. Indien de arbeidsrechtbank de ingeroepen dringende reden niet erkent blijft de afgevaardigde in zijn vroegere functie tewerkgesteld. Bij wederrechtelijke afdanking heeft de afgevaardigde de keuze tussen de uitbetaling van de bijzondere vergoeding hetzij de verplichte wederopname in de onderneming.  Motiveringsplicht bij afdanking. De S.P. wenst eveneens verbeteringen aan te brengen aan het algemeen stelsel van afdanking. Zo zal voor elke afdanking de motiveringsplicht gelden.  7.2. De rechten van de verbruiker. Zowel op Belgisch als op Europees vlak zal de wetgevende initiatieven nemen of steunen ten voordele van de verbruiker. Daarbinnen moeten volgende prioriteiten liggen:  a)  Op het vlak van de gezondheid en de veiligheid zijn dringende     maatregelen noodzakelijk inzake huishoudelijke scheikundige     producten, zoals waarschuwende etiketten. In het kader van deze wet     moet de overheid maatregelen nemen tot controle op het verbod van     hormonale bereidingen en anabolica in de veeteelt, en een scherpere     controle op het gebruik van plastic als verpakking voor eetwaren.     Ongewenste consumptie, o.m. overdreven gebruik van tabak, alcohol en     geneesmiddelen, moet worden afgeremd. Het roken in openbare plaatsen     en in privé-gebouwen met een openbare functie moet gereglementeerd     worden. De veiligheidsvoorschriften m.b.t. de verkoop van speelgoed     moeten verscherpt worden.  b)  Op het vlak van de bescherming van de economische en juridische     belangen van de verbruiker, heeft de S.P. volgende prioriteiten:  -   het invoeren van een objectieve aansprakelijkheid voor     productenschade.  -   een regeling inzake het verbruikerskrediet.  -   de hypothecaire maatschappijen onmogelijk maken de afbetaling van     een lening sneller dan voorzien op te eisen, en daarna de rentevoet     willekeurig te verhogen.  -   de wetgeving op de handelspraktijken aan te passen ten einde     oneerlijke praktijken uit te schakelen en de informatie aan de     verbruiker te vergemakkelijken en doorzichtiger te maken.  -   de gangbare typecontracten van de gas-, water- en     elektriciteitsmaatschappijen aanpassen in het voordeel van de     consument.  -   de verbruikersorganisaties en de leefmilieuverenigingen een     vorderingsrecht verlenen om voor rechtbanken de collectieve belangen     van de verbruikers en het leefmilieu te verdedigen.  Voorlichting van de verbruiker. Bij de mogelijke invoering van televisie- en radioreclame in België moeten de consumenten langs dezelfde media over de nodige objectieve producten- en diensteninformatie beschikken. Ook de systematische consumentenopvoeding op schooi zou moeten ingevoerd worden.  7.3. Ook de financiële sector heeft verantwoordelijkheden. De financiële sector is van vitaal belang voor het herstel van de economie en de tewerkstelling, in die zin dat ook het sparen van gezinnen en bedrijven moet gericht worden op een politiek van selectieve relance en op een nieuw investeringsbeleid. In het perspectief van een socialisering,van de financiële sector en teneinde tot een optimale financiële planning te komen, stelt de S.P. daarom op korte termijn voor:  Banken,- spaarkassen en kredietinstellingen. De openbare kredietsectoren moeten uitgebouwd worden tot het eerste instrument ter verwezenlijking van de gemeenschapsobjectieven. Zij moeten ook voldoende armslag krijgen om een aantal collectieve behoeften als de huisvesting te blijven financieren. Een gemoderniseerde postcheckdienst moeten in de openbare kredietsector geïntegreerd worden. De openbare kredietinstellingen dienen een zo ruim mogelijke autonomie te genieten maar hun beleid dient geïnspireerd door een maximale maatschappelijke rendabiliteit. De heterogeniteit van de openbare kredietinstellingen (O.K.I.'s) op juridisch en institutioneel vlak en inzake controlestelsels dient weggewerkt te worden. Een einde moet gemaakt aan de de facto monopoliepositie van de private banken inzake financiële transacties van de overheid en de overheidsinstellingen..Dit impliceert dat de O.K.I.’ s de bevoorrechte partners moeten zijn bij de financiële verrichtingen van overheid en overheidsinstellingen. De controle op de privé-instellingen moet versterkt worden. De structuur en de werking van de Bankcommissie dient daarom grondig hervormd te worden:  -   geen enkel lid van de Bankcommissie mag nog rechtstreeks uit de     gecontroleerde instellingen komen of er door aangeduid worden.  -   alle financiële instellingen worden onder toezicht van de     Bankcommissie geplaatst.  -   het bankrevisoraat wordt hervormd tot een korps var inspecteurs.     Deze inspecteurs van de Bankcommissie zijn verplicht om elke     onregelmatigheid die zij tijden: hun controle ontdekken aan de     Bijzondere Belastinginspectie te melden. Dat geldt ook voor elke     financiële handeling die zou indruisen tegen een andere wetgeving     van de belastingwet (bv. de financiering van wapenexporten waarop     een embargo staat).  -   de bestaande informatieopdracht van de Bankcommissie, nu louter     gericht op de aandeelhouders, dien verruimd in die zin dat deze     informatieopdracht in functie dient te staan van het     gemeenschapsbelang er meer bepaald dient uitgebreid naar     ondernemingsraden en werknemers. Regeringscommissarissen bij de     grote privé-banken die hen met vetorecht zitting te hebben in zowel     de Rader van Bestuur als in de Directiecomités. De bestaande     wetgeving, waardoor het bankgeheim opgeheven wordt bij fiscale     inbreuken, moet vereenvoudigd worden, maar vooral uitgevoerd. Het     moet de grote banken onmogelijk gemaakt worden belasting te     ontwijken via internationale kredieten of het oprichten van filialen     naar vreemd recht. Een grotere openbaarheid in de financiële wereld     vereist een duidelijke informatieplicht vanwege de banken en meer     bepaald de toepassing van de wet van juni 1975 inzake de vorm van de     jaarrekeningen en de uitbreiding van de bankwet van 1935 m.b.t. de     verplichte publicaties.  Holdings en multinationale ondernemingen. De informatieverplichting van de holdings aan zowel de Bankcommissie als aan de werknemers van de betrokken ondernemingen moet worden versterkt. De wetgeving op de associatie van de holdings bij de planning moet daadwerkelijk uitgevoerd, uitgebreid en verbeterd worden. De controle op de holdings moet aangevuld worden met een controle op de multinationale ondernemingen. Het oorspronkelijke opzet van de Europese Vredelingrichtlijn, die hiertoe een eerste aanzet is, moet gehandhaafd blijven. O.m. om de werknemers van een multinationaal bedrijf toe te laten zich te richten tot de moedermaatschappij.  Controle op de kapitaaluitvoer. De controle op kapitaalbewegingen en de wisselcontrole moeten verscherpt worden. Dit impliceert bv. de verplichting voor Belgische ingezetenen om de stichting van elke buitenlandse holding aan de Bankcommissie te melden; een strengere reglementering voor het openen van rekeningen in vreemde munten bij Belgische en buitenlandse banken en voor de participatie van Belgische banken in geldtransferten op rekeningen bij buitenlandse banken; een strikte controle op elke kapitaalexport en beperking van kapitaaluitvoer die geen industriële of commerciële investering of toeristische activiteiten in het buitenland beoogt. Daarenboven dienen op dit vlak initiatieven in het kader van de E.G. en de B.L.E.U. genomen te worden.  7.4. Efficiënte overheidsbedrijven. Openbare nutsbedrijven zoals de Regie der Posterijen, de Regie van Telefonie en Telegrafie, de Regie der Luchtwegen, de Regie Maritiem Transport zijn het mikpunt van een neoliberaal offensief tot privatisering. Deze bedrijven hebben nochtans een algemeen maatschappelijk nut, en mogen dus niet worden onderworpen aan de loutere wetten van economisch rendement. Door blinde besparingswoede maakte de regering de noodzakelijke investeringen en aanwervingen onmogelijk, en bouwde de aangeboden dienstverlening af. Men belette haast de normale werking van de diensten om nadien des te gemakkelijker de privé-sector ter hulp te kunnen roepen. De S.P. zal zich verzetten tegen elke vorm van privatisering en deze terugschroeven waar dit mogelijk is. De overheidsbedrijven moeten een eerlijke kans krijgen om hun opdrachten op een degelijke manier uit te voeren. Daarom is het noodzakelijk dat:  -   het strakke keurslijf van controleprocedures en     exploitatievoorwaarden wordt doorbroken.  -   een toekomstgerichte investeringspolitiek wordt ingevoerd.     Gelijktijdig moet hun dienstverlening verbeterd worden. O.m. door     aangepaste openingsuren, nieuwe diensten en gebruiksmogelijkheden,     soepele reglementeringen en klantvriendelijke benadering. Dit zal     gebeuren in het kader van het sociaal overleg. Dit betekent     bijvoorbeeld:  -   voor de Regie der Posterijen: uitbreiding van de dienstverlening en     ontwikkelen van nieuwe producten (dit impliceert afschaffing van KB.     104).  -   voor de R.T.T.: actualisering, herdefinitie en versterking van het     monopolie in het licht van de nieuwe ontwikkelingen inzake     telecommunicatie.  8. Mediabeleid. Mediabeleid is de zaak van de gehele gemeenschap, niet van een toevallige meerderheid. De S.P. wil de groeiende machtsconcentratie en de uitholling van de democratie en het pluralisme tegengaan.  8.1. Mediaconventie. De S.P. wenst een mediaconventie te sluiten met alle partners die op mediagebied actief zijn. Zulke mediaconventie moet o.m.:  -   een evenwichtige toegang van alle ideologische en filosofische     stromingen tot de media waarborgen.  -   het pluralisme in de geschreven pers garanderen, via selectieve     steun aan de opiniedagbladpers.  -   de eigen culturele identiteit vrijwaren tegenover een groeiende     multinationale greep op het programma-aanbod.  -   het eigen bedrijfsleven stimuleren en de eigen creativiteit kansen     geven.  -   voorkomen dat de media speelbal worden van louter commerciële     belangen en doelstellingen. Alle bevoegdheden inzake mediabeleid     moeten toevertrouwd worden aan de Gemeenschappen.  8.2. De Openbare Omroep. De B.R.T. moet een pluralistisch geleide openbare instelling blijven en dient om zijn taak naar behoren te kunnen vervullen, over voldoende middelen te beschikken. In dat kader beschouwt de S.P. het verstrekken van informatie als een openbare dienst, die onder geen beding mag toevertrouwd worden aan commerciële belangen, noch aan eenzijdige politieke constellaties. Dit houdt in dat én structureel én financieel de nodige garanties voor onafhankelijkheid en degelijkheid geboden worden. Een Ereraad waakt over de naleving van de objectiviteitsplicht, zowel door de hiërarchie als door de betrokken programmamakers. De openbare zender speelt een belangrijke rol op het vlak van de culturele ontplooiing en de ontwikkeling van een eigen niet-commerciële beeldcultuur.  8.3. Kabel. Als communicatiemiddel hoort de kabel tot de openbare sector. Alle inwoners, ook die uit afgelegen woonkernen, moeten in de mogelijkheid worden gesteld om tegen billijke voorwaarden op de kabeldistributie aan te sluiten. De S.P. pleit voor een meer intensief gebruik van de beschikbare infrastructuur om zo een grotere dienst aan het publiek te verzekeren:  -   Publieke toegang tot de kabel op één kanaal: één kanaal wordt     voorbehouden voor televisieprogramma's, gemaakt of aangebracht door     allerlei groepen en verenigingen uit het kabelgebied (een soort     lokale of regionale T.V.).  -   Actieve kabeldistributie: de kabelmaatschappijen krijgen de     toelating om bepaalde programma's integraal opnieuw uit te zenden op     een ander tijdstip, als dienst aan het publiek dat niet op de     normale zenduren kan kijken of dat over veel tijd beschikt overdag     (bv. gepensioneerden, werklozen, ploegwerkers).  -   Doorsturen van satellietprogramma's: naast alle erkende omroepen van     de Europese Gemeenschap, mogen ook alle uitzendingen van de     officiële stations van andere landen doorgestuurd worden voor zover     ze gebeuren in de taal van. het betrokken land en het akkoord kregen     van de Vlaamse Gemeenschap.  Nieuwe media. Informatievoorziening via de nieuwe media, zoals bv. viewdata, mag niet op louter commerciële basis uitgebouwd worden. De R.T.T. beheert de transmissie infrastructuur en waakt erover dat de informatieverschaffing niet wordt gemonopoliseerd. De nieuwe media moeten voor iedereen toegankelijk zijn.  8.4. Lokale radio's. De erkende lokale radio's moeten gesteund worden in de uitbouw van hun specifieke lokale functie:  -   nadruk op de lokale en regionale berichtgeving en informatie.  -   lokale, radio's als spreekbuis voor de lokale gemeenschap.  -   eerlijke en collegiale samenwerking, maar geen netvorming.  8.5. Financiering van de media. De Vlaamse Executieve moet de nodige middelen vrijmaken via dotatie en via de opbrengsten van omroepreclame. De dotaties van de omroepen worden behouden, los van de mogelijke opbrengsten uit omroepreclame. Het kijk- en luistergeld in zijn huidige vorm is een onrechtvaardige lineaire taks. Gezocht moet worden naar een rechtvaardiger, progressief te innen systeem.  8.6. Etherreclame. De omroepreclame moet onderworpen worden aan strikte voorwaarden:  -   gereglementeerd en beperkt, gescheiden van de programma's, enkel     voor en na de nieuwsuitzendingen.  -   aan de consumenten moeten de nodige garanties geboden worden, via de     oprichting van een Reclameraad. Deze werkt een code uit, houdt     toezicht op de naleving ervan en sanctioneert de overtredingen.  -   het beheer en de exploitatie dienen toevertrouwd aan een     afzonderlijk daartoe opgerichte maatschappij.    De opbrengsten van de reclame worden aangewend voor:  -   de B.R.T.: enerzijds een vergoeding voor het gebruik van de     technische infrastructuur en anderzijds een deel van de winst.  -   de schrijvende pers: ter compensatie van het geleden verlies aan     reclame-inkomsten en ter garantie van de pluraliteit.  -   een Fonds voor eigen beeldcultuur.  9. Privacy en Databanken. Iedere persoon heeft recht op eerbiediging van zijn privé- en gezinsleven, van zijn woning, zijn briefwisseling en zijn telefoongesprekken. Dit grondrecht voor elke burger moet nauwkeurig vastgelegd en uitgewerkt worden. De burger moet verder wettelijk beschermd worden tegen mogelijke misbruiken door het gebruik van informatica door de overheid en privé-instellingen:  a) Drie soorten gegevens moeten onderscheiden worden:  -   gegevens die steeds mogen verzameld of in computer opgeslagen worden     en die uitdrukkelijk en specifiek wettelijk bepaald worden (de zgn.     publieke gegevens zoals naam, adres, leeftijd,...).  -   gegevens die soms mogen ingezameld worden hetzij omdat de wet     uitdrukkelijk de toelating daartoe heeft verleend (strafrechtelijke     gegevens) hetzij omdat de betrokkene uitdrukkelijk en met volledige     kennis van zaken zijn toestemming heeft gegeven (medische gegevens,     gegevens over sociale bijstand).  -   gegevens die nooit mogen opgeslagen worden: politieke, syndicale,     mutualistische, culturele en levensbeschouwelijke gegevens, en     gegevens over de intimiteit van de persoonlijke levenssfeer.  b) Geen databank kan worden opgericht zonder een voorafgaande vergunning.  c) Elke betrokkene kan:  -   kosteloos kennis krijgen van alle gegevens over zijn persoon en     verbetering van alle onnauwkeurige, onvolledige of onjuiste     gegevens.  -   uitwissing krijgen van gegevens, die niet volgens de voorgeschreven     regels werden verkregen of die niet nodig zijn voor het doel waartoe     het bestand is opgericht of waarvan het doel al bereikt is.  d) Een speciale Raad krijgt de opdracht strikt te waken over de naleving van de wettelijke bepalingen inzake informatica; zij moet een efficiënte controle en effectieve bescherming toelaten. De S.P. verwerpt principieel alle afluistersystemen, technieken ter onderschepping van mededelingen, bespieding, e.d. Uitzonderingen op het afluister- en bespiedingsverbod zijn slechts mogelijk in het kader van de bestrijding van zware criminaliteit (zoals gijzelingen) en dit binnen strikt gestelde perken.  VI. Welzijn voor iedereen. Iedereen moet alle mogelijke kansen krijgen om volwaardig deel te nemen aan het maatschappelijk leven, of met dezelfde kansen te starten. De overheid heeft daarbij een fundamentele rol te spelen. De planning en programmatie van die voorzieningen moet opgenomen worden binnen de activiteiten van het Planbureau, Op lokaal vlak is een belangrijke rol weggelegd voor de O.C.M.W.'s om de uitvoering van het welzijnsbeleid te overzien.  1. Recht op wonen. Recht op wonen betekent dat iedereen moet kunnen beschikken over een degelijke woning, tegen een betaalbare prijs. Om dit in de praktijk te verwezenlijken, moeten op drie niveaus initiatieven worden genomen: - die dit wenst, moet in de mogelijkheid worden gesteld een eigen woning te bouwen, te kopen, te verbouwen (zie bv. het hoofdstuk m.b.t. de bouwsector).  -   sociale huisvesting. De sociale huisvesting moet vasthouden aan haar     oorspronkelijk opzet. Dit betekent: ook voor de laagste inkomens het     recht op wonen waarborgen. Kandidaat-huurders moeten een     daadwerkelijke controle- en verhaalmogelijkheid, hebben over de     toewijzing van de woning. In de raad van bestuur moeten     huurdercomités opgenomen worden. De berekening van de huur prijzen     moet gebeuren op basis van het werkelijk beschikbaar inkomen i.p.v.     op basis van het netto belastbaar inkomen. Het huurstelsel dient in     die zin herdacht. De rechten en plichten van de sociale huurder     moeten bij decreet worden vastgelegd en moeten dezelfde zijn als     voor de huurder van een privé-woning. Een sociale huurder heeft o.m.     recht op woonzekerheid en op controle over de factuur voor kosten en     lasten. Bij gedwongen verhuis of vernieuwbouw moeten huurtoelagen     voor mensen met een laag inkomen een permanent karakter hebben.  -   Huurwetgeving. Een grondige en volledige hervorming van de     huurwetgeving moet het recht op wonen waarborgen. Voor ons staan     daarin volgende principes centraal:  -   woonzekerheid: alle huurovereenkomsten moeten van onbepaalde duur     zijn. Ze zijn door de eigenaar slechts opzegbaar in het geval hij of     zijn familie de woning in gebruik wensen te nemen of hij de woning     grondig wil verbouwen.  -   huurwoningen: moeten beantwoorden aan een aantal minimale normen van     comfort.  -   betaalbare huurprijzen: de huurprijs moet vast zijn, d.w.z. dat hij     benevens een aanpassing aan het indexcijfer enkel mag verhoogd     worden wanneer de eigenaar in de woning investeerde om ze te     verbeteren en haar gebruikswaarde te verhogen.  -   de afwenteling van de onroerende voorheffing op de huurder moet     verboden worden.  -   in herwaarderingsgebieden moet de maximaal toegelaten stijging van     de huurprijs vastgelegd worden. De essentiële elementen van de     huurwet moeten een  dwingend karakter hebben, zodat bij contract hier niet meer kan afgeweken worden.  2. Gehandicaptenbeleid. De gehandicapte is een volwaardig burger. Hij heeft het recht als dusdanig erkend en behandeld te worden. Het inkomensbeleid. Het inkomensbeleid ten aanzien van mensen met een handicap berust op twee peilers:  -   de inkomensvervangende tegemoetkoming: dewelke het inkomensverlies     uit arbeid tengevolge van de handicap compenseert. Deze     tegemoetkoming moet bepaald worden in functie van het gewaarborgd     minimum maandloon, en moet voldoende hoog zijn.  -   de meerkostenvergoeding: een individuele uitkering op basis van de     bewezen meerkosten en uitbetaald door de Gemeenschapsminister die     het gehandicaptenbeleid onder zijn, bevoegdheid heeft.  De tewerkstelling. Uitbreiding van het toepassingsveld van tewerkstellings bevorderende maatregelen is een noodzaak teneinde de zwakke positie van de gehandicapten op de arbeidsmarkt verbeteren:  -   bevordering van lokale tewerkstelling door bij de gemeentebesturen     en de O.C.M.W.'s aan te dringen één gehandicapte op twintig     voltijdse betrekkingen aan te werven  -   ruimere bekendmaking en toepassing van de C.A.O. 26 die tussenkomt     in het loon dat de privé-werkgever betaalt aan de gehandicapte.  -   het quorum van verplicht aan te werven gehandicapten in     overheidsdiensten optrekken en uitbreiden tot parastatale en     gedecentraliseerde besturen.  -   uitvoeringsbesluiten treffen teneinde ook de privé-sector te     verplichten een aantal gehandicapten in dienst te nemen.  -   zuiver stellen van de opdracht van beschutte werkplaatsen die er     niet zijn voor langdurig werklozen maar voor gehandicapten die het     ritme van het gewone arbeidscircuit (nog) niet aankunnen.  -   stimuleren van plaatselijke werkgelegenheidsinitiatieven voor     gehandicapten.  -   een wettelijke toepassing van geijkte inspraakformules in de     beschutte werkplaatsen en een profilering van de tewerkgestelden in     dit beschermde arbeidsmidden.  De huisvestings- en opvangmogelijkheden. Globaal geldt dat op basis van een grondig behoefteonderzoek nieuwe programatienormen bepaald worden per soort van voorziening. Gebrekkige programmering heeft in het verleden immers geleid tot nodeloze investeringen in bepaalde soorten voorzieningen. In dit kader moet de politieke moed opgebracht worden om bepaalde vormen van opvang en begeleiding grondig te herschikken. Het doorbreken van de intramurale opvang is de vooraarde om de vrije keuze qua huisvesting waar te maken. Daarvoor moeten:  a.  semi-ambulante voorzieningen (zoals dagcentra en semi-internaten)     makkelijker toegankelijk worden voor kortopvang en onregelmatig     verblijf  b.  extramurale voorzieningen uitgebouwd worden:  -   diensten voor vroegbegeleiding: autonome regionale diensten met het     accent op zelfhulp.  -   begeleid wonen voor mentaal gehandicapten en minder-weerbaren:     ingericht door hetzij gezinsplaatsingsdiensten, hetzij autonome     V.Z.W.'s.  -   het recht op wonen in nog te realiseren sociale wijken en de uitbouw     van de aangepaste woningen moeten gebeuren in samenspraak met een     gespecialiseerde organisatie.  -   A.D.L.-service voor zelfstandig wonende fysische gehandicapten: een     dienstverlening die niet kan ingeschakeld worden in de opdracht van     de diensten voor gezins- en bejaardenhulp. Zowel voor de intra- als     de extramurale zorg moet de voorkeur gegeven worden aan     kleinschalige en basisdemocratische initiatieven; de geboden     behandeling en begeleiding moet georganiseerd of volledig     gesubsidieerd oorden door de gemeenschap. Geëchelonneerde opvang     moet er toe leiden dat in de intramurale voorzieningen. enkel die     gehandicapten terechtkomen waarvoor een instelling echt noodzakelijk     is. Hierbij worden een aantal voorwaarden gesteld:  -   het persoonlijk aandeel beperkt zich tot de hotelkosten. Dit zijn de     kosten welke de gehandicapte uitspaart doordat hij in een instelling     verblijft (water, elektriciteit, huur, verwarming).  -   de gehandicapte moet inspraak krijgen in het beheer van de     instelling via een democratisch verkozen bewonersraad.  -   het opstellen van een verblijfsovereenkomst tussen de gehandicapte     en de instelling.  Coördinatie en enig dossier. Binnen de Vlaamse Gemeenschap moet men komen tot een structureel kader dat het gehandicaptenbeleid coördineert en voldoende soepel is om nieuwe gecommunautaiseerde materies te integreren (op voorwaarde dat voldoende budgetten overgeheveld worden om deze nieuwe opdrachten uit te voeren). Dit Fonds subsidieert alle voorzieningen en centraliseert in één dossier alle gegevens over de gebruikers van deze voorzieningen.  Toegankelijkheid. De bestaande wetgeving op de toegankelijkheid heeft niet het verhoopte resultaat opgeleverd. Daarom stellen wij voor:  -   het toepassingsveld van de wetgeving te verruimen tot alle openbare     gebouwen en gebouwen en ruimten toegankelijk voor het publiek.  -   toegankelijkheid na te streven voor alle soorten gehandicapten     (blinden en doven).  -   in de uitvoeringsbesluiten effectieve sancties te voorzien bij     niet-naleving der voorschriften.  3. Gezondheidsbeleid.  3.1. Het S.P.-alternatief: een duidelijke structuur en een betere kwaliteit. De S.P. stelt vast dat in ons land de kwaliteit en het rendement van de gezondheidszorg niet overeenstemt met de voorhanden zijnde middelen. De oorzaken moeten gezocht worden in de structuren: het verzuilingsfenomeen, de beslissende impact van de medische beroepsgroep, de prestatiegeneeskunde en de onduidelijke bevoegdheidsverdeling. Voor de verschillende belangengroepen primeert het eigenbelang dikwijls boven dat van de patiënt. De voorzieningen zijn niet afgestemd op de behoeften en samenwerking tussen de verschillende diensten ontbreekt vaak. De S.P. kiest voor een duidelijke trapsgewijze structuur waar de verschillende voorzieningen elkaar logisch opvolgen en aanvullen: de eerstelijnsgezondheidszorg, de extramurale specialistische verzorging, de ziekenhuisverpleging en alle andere patronen van gezondheidszorg. In dergelijke structuur wordt het accent gelegd op preventie, thuisverzorging, eerstelijnszorg en samenwerking tussen de verschillende zorgenverstrekkers. De verschillende echelons moeten op elkaar afgestemd zijn binnen een welbepaald, ruimtelijk afgebakend gebied: de gezondheidsregio. Dit laat toe de voorzieningen beter af te stemmen op de specifieke behoeften. Een structuur op zich garandeert echter nog geen goede kwaliteit. Daarom is het noodzakelijk methodes te ontwikkelen die de kwaliteit kunnen evalueren, controleren en beheersen en dit in alle geledingen van het systeem. Een basisinformatiesysteem, waarin medische, administratieve, financiële en sociale gegevens verzameld en gecentraliseerd worden, moet daartoe opgezet worden.  Klemtoon op de preventieve gezondheidszorg. De preventieve zorg in ruime zin is uitermate belangrijk voor het gezondheidspeil van onze bevolking in het algemeen en van de minderbedeelden in het bijzonder. De maatregelen moeten vooral liggen op het vlak van milieutoezicht en het systematisch opsporen van ziekmakende factoren (zoals schadelijke, stoffen en fabricageprocédés). Ook het belang van gezondheidsvoorlichting en opvoeding over ziektebeelden, levenspatronen en voedingsgewoonten dient onderstreept. Belangrijk is ook:  -   een betere organisatie van de bestaande preventieve diensten     (medisch schooltoezicht, sportgeneeskundige begeleiding).  -   het bevorderen van de prenatale preventie en de reorganisatie van de     natale en postnatale zorg.  -   het invoeren van gratis preventief baarmoeder- en     prostaatkankeronderzoek.  Uitbouw van de eerstelijnsgezondheidszorg. De eerste lijn moet de centrale plaats in ons gezondheidssysteem innemen: langs deze lijn passeren alle patiënten; hier wordt het centraal medisch dossier aangelegd en bijgehouden en worden de patiënten eventueel verder doorgewezen. Samenwerking tussen de verschillende disciplines dient gestimuleerd te worden. De huisarts vervult hierbij een centrale en coördinerende functie. Maatregelen moeten worden genomen die de uitbouw van de eerstelijnsgezondheidszorg bevorderen:  -   De forfaitaire betalingswijze moet worden gestimuleerd.  -   De thuisgezondheidszorg en thuishospitalisatie moeten nieuwe kansen     krijgen op basis van multidisciplinaire en vaste samenwerking binnen     een équipe.  -   de permanente navorming van de huisartsen.  -   het bijhouden en samenstellen van een centraal medisch dossier.  -   de aanpassing van de geldende bepalingen en reglementering inzake     werking en organisatie van de diensten voor gezins- en     bejaardenhulp, zodat deze dienst een volwaardige plaats kan innemen     in het eerstelijnsteam.  Wettelijke erkenning van de alternatieve geneeswijzen. Voor alternatieve geneeswijzen (zoals acupunctuur, homeopathie en chiropraxie) moet er een wettelijke regeling komen zowel wat betreft de opleiding en de uitoefening van het beroep als wat betreft de terugbetaling via de ziekteverzekering.  Reorganisatie van de geestelijke gezondheidszorg. Naast een verbeterde preventieve aanpak moet de crisisinterventie doeltreffender worden georganiseerd. Langdurige opname in psychiatrische ziekenhuizen dient zoveel mogelijk vermeden te worden, o.m. door een betere organisatie van de preventie, de gepaste opvang achteraf en van een gamma van tussenvoorzieningen (zoals begeleid wonen, beschut wonen).  Bescherming van de rechten van de patiënt. De S.P. wenst voor elke patiënt recht op informatie, zelfbeschikking, privacy en inspraak. De ziekenfondsen dienen daartoe op lokaal of federaal vlak democratisch verkozen gezondheidscomités op te richten. Verder eist de S.P. de afschaffing van de Orde der Geneesheren. De tuchtrechterlijke bevoegdheid dient overgeheveld naar de gewone rechtbanken. De bio-ethische problemen moeten bestudeerd worden in een Hoge Raad voor Gezondheidsethiek, waarin ook de patiënten zullen vertegenwoordigd zijn. Tenslotte dient tariefzekerheid bevorderd te worden via een herziening van het conventiesysteem.  Reorganisatie binnen het ziekenhuis. Er moet dringend werk worden gemaakt van een uniforme regeling voor het statuut van de ziekenhuisgeneesheer. De activiteiten van alle ziekenhuiswerkers moeten op elkaar afgestemd worden. In elk ziekenhuis moet dan ook een Raad voor Ziekenhuiswerkers opgericht worden, die adviezen verstrekt betreffende de algemene werking van het ziekenhuis. De Medische Raad, samengesteld uit afgevaardigden van het medisch korps, blijft beperkt tot het verstrekken van adviezen omtrent geneeskundige aangelegenheden. De rechten van de patiënt in het ziekenhuis dienen concreet te worden ingevuld. Ze betreffen de eerbiediging van de persoonlijke ideologische en filosofische overtuiging, de vrije toegang, het recht op informatie en de klachtenbehandeling.  Externe organisatie van de ziekenhuissector. De overheid moet de ziekenhuisbudgetten goedkeuren op basis van een weloverwogen ziekenhuisstructuur en van de plaats van elk ziekenhuis in deze structuur. De rol van de overheid moet actief zijn en o.m. de ziekenhuisbedden programmeren. De S.P. stelt in dit verband dat de acute ziekenhuisbedden moeten verminderen en dat met het uitgespaarde geld aangepaste voorzieningen voor bejaarden dienen opgericht. Ook moet de installatie van medische apparatuur aan een strikte reglementering worden onderworpen.  Noodzakelijke maatregelen in de geneesmiddelensector. Ons land heeft het meest aantal apotheken van Europa, ondanks het bestaan van een vestigingswet. Afgestudeerde apothekers komen moeilijk aan bod en voor een overname van een apotheek moeten enorme bedragen worden betaald. De S.P. eist daarom een nieuwe regeling betreffende spreiding en overname van apotheken, en openbare controle op de bedragen die ermee gemoeid gaan.  3.2. Kostenbeheersing in de sector gezondheidszorgen. De kosten voor gezondheidszorgen stijgen in België zeer snel. De verklaring hiervoor moet gezocht worden in:  -   het zeer hoge aanbod van verstrekkers en voorzieningen.  -   het grote en voortdurend stijgend aantal prestaties, vooral in de     ziekenhuizen en op het vlak van de technische geneeskunde.  -   de belangengroepen en de financieringssystemen die het opdrijven van     de consumptie in de hand werken: de betaling per prestatie, de     vergoeding per ligdag, het margesysteem van de geneesmiddelen.  -   de nadruk op de dure geneeskunde, doordat het ziekenhuis de centrale     schijf is van ons gezondheidszorgensysteem.  -   de verzuiling.  -   de overdreven commerciële aanpak van de farmaceutische industrie. De     kosten in de gezondheidssector moeten beheerst worden, maar dan moet     wel ingegrepen worden in de echte oorzaken. De S.P. verzet zich     tegen de voortdurende verschuiving van de rekening naar de patiënt,     zoals Martens V gedaan heeft. Voorbeelden van deze desastreuze     politiek zijn de verhoging van de remgelden, de afschaffing van de     kostenloze geneeskunde voor de W.l.G.W.'s (weduwen, invaliden, wezen     en gepensioneerden), de invoering van een persoonlijke bijdrage bij     langdurige hospitalisatie, de prijsstijgingen der geneesmiddelen.     Tegenover deze politiek die ertoe leidt dat de burger steeds meer     moet betalen voor zijn (kwalitatief steeds mindere) gezondheidszorg,     stelt de S.P, dat een betere kwaliteit mogelijk is met minder geld.     Deze heroriëntering betekent enerzijds dat bespaard moet worden op     dure vormen van geneeskunde en dat overconsumptie, onnodige     onderzoeken en behandelingen en andere verspillingen moeten     tegengegaan worden en anderzijds dat de aldus vrijgekomen middelen     gedeeltelijk aangewend worden voor meer aangepaste vormen, zoals     preventie, thuisgezondheidszorg en eerstelijnsgezondheidszorg. Het     is duidelijk dat de macht van bepaalde belangengroepen daartoe moet     doorbroken worden. De S.P. wil structurele besparingen in plaats van     steeds meer inleveringen. Naast de reeds hierboven vermelde     maatregelen stellen we ook voor:  -   een nieuw financieringssysteem voor de ziekenhuizen. Namelijk een     enveloppensysteem dat in de plaats komt van de betaling per     afzonderlijke verpleegdag. Het gaat samen met de veralgemening van     het derde betalerssysteem voor alle prestaties in ziekenhuisverband.  -   prestatiebeperkingen voor de geneesheren. Middelen daartoe zijn:     invoeren van degressieve tarieven, het maximaliseren van het aantal     prestaties per geneesheer, het vereenvoudigen van de nomenclatuur     van de geneeskundige verstrekkingen en een betere controle op het     voorschrijfgedrag. De verzamelde gegevens, over de     doktersactiviteiten (de zgn. medische profielen) kunnen in dat     opzicht nuttig aangewend worden.  -   het invoeren van een niet-afscheurbare fiscale strook.  -   beperking van het aantal geneesmiddelen via een onafhankelijke en     verbeterde registratie.  -   een striktere prijzencontrole op de geneesmiddelen, De economische     belangen van de farmaceutische bedrijven mogen niet doorslaggevend     zijn. De terugbetalingen van het R.I.Z.I.V. moeten uitgaan van het     criterium de goedkoopste prijs voor dezelfde therapeutische     kwaliteit. Het prijzenbeleid moet rekening houden met de     persoonlijke bijdrage van de patiënt en de financiële situatie van     de ziekteverzekering.  -   het afschaffen van de mogelijkheid tot verkoop var bedden.  -   een drastische vermindering van de huidige overconsumptie: door een     onafhankelijke voorlichting van de patiënt en van de voorschrijvende     geneesheer dient het globaal verbruik van de geneesmiddelen terug te     brengen tot een aanvaardbaar lager niveau.  3.3. Strijd tegen fraude. De S. P. zal maatregelen treffen zowel op het vlak van de verdere uitbouw als van een ernstig, gebruik van de controle-, samenwerkings- en onderzoeksmogelijkheden op het vlak van de zorgenverstrekking.  4. Drugbestrijding. Als beleidsopties worden voorgesteld:  -   op wettelijk vlak moet er minder repressief gereageerd worden op het     gebruik van drugs. De drugbestrijding moet in de eerste plaats     gericht zijn tegen de verkopers.  -   in het strafrecht moet het begrip verkopen beter omschreven worden.  -   op preventief vlak dienen informatiecampagnes georganiseerd te     worden o.a. bij de geneesheren, bij de bevolking via de     communicatiemedia en bij de schoolbevolking ter ontmoediging van het     gebruik van drugs.  -   op curatief vlak is er een tweevoudige aanpak nodig van het probleem     van schadelijk druggebruik (harddrugs).  -   een desintoxicatiebehandeling en daaraan gekoppeld een     ontwenningskuur: Die behandeling moet geschieden binnen een     therapeutische gemeenschap, waar via groeps- en individuele     therapieën aandacht wordt geschonken aan de onderliggende     problematiek en de oorzaken van druggebruik.  -   de overheid dient de oprichting van aangepaste instellingen op zich     te nemen.  -   het oprichten van een vast Comité voor Drugpreventie in de schoot     van het Gemeenschapsministerie van Volksgezondheid. Dit Comité zal     zelf preventieve maatregelen uitwerken en de bestaande initiatieven     coördineren.  5. Een kindvriendelijke samenleving. De S.P. pleit voor een werkelijk kindvriendelijk beleid en wil daar ook werk van maken. Naast de voorstellen inzake kinderbijslagen (zie: sociale zekerheid) stellen we ook voor:  Voor een eigentijds gezinsbeleid. Een eigentijds gezinsbeleid moet rekening houden met de veranderende maatschappelijke realiteit. Een eigentijds gezinsbeleid dient daarom te steunen op de principes van gelijkheid en solidariteit. Dit betekent dat de S.P. zal streven naar:  -   gelijkheid tussen mannen en vrouwen, tussen kinderen onderling.  -   maximale kansen tot zelfontplooiing en recht op economische     onafhankelijkheid voor de volwassenen.  -   gelijke kansen inzake opvoeding, onderwijs en.zelfontwikkeling voor     alle kinderen.  -   Het prioriteit geven aan de minst bevoordeelden bij het uitwerken     van maatregelen en het opzetten van voorzieningen.  -   solidariteit tussen de verschillende gezins- en samenlevingsvormen.  Concreet zal de S. P. ervoor zorgen om ouders de kansen te geven zich in te zetten zowel voor de opvoeding van de kinderen als voor hun eigen ontwikkeling en beroep door voldoende voorzieningen inzake kinderdagverblijven, peutertuinen, mogelijkheden tot kortstondige kinderopvang en deskundige opvang tijdens de vakanties te voorzien. Arbeidsduurvermindering,is eveneens een belangrijke factor om de ouders meer kansen te geven samen hun kinderen op te voeden.  Eenoudergezinnen. Deze gezinnen zijn uiterst kwetsbaar en vragen om een aantal maatregelen. Een alimentatiegeld moet gewaarborgd worden voor de kinderen van uit de echt gescheiden ouders. Indien er geen partner is die financieel bijdraagt of die hiertoe verplicht is, dienen de kinderen van een éénoudergezin aanspraak te kunnen maken op wezenbijslag. In de sector werkloosheid moet de alleenstaande ouder als gezinshoofd worden beschouwd. Tenslotte moeten de mogelijkheden tot adoptie drastisch versoepeld worden en moeten alle kinderen in rechte gelijk zijn wat statuut en afstamming betreft.  Gemeenschapsvoorzieningen. De gemeenschapsvoorzieningen voor kinderen moeten:  -   over een doelmatige uitrusting en over bevoegd personeel beschikken.  -   ze moeten in voldoende mate en evenredig met de behoeften verspreid     zijn.  -   voldoende soepele openingsuren hebben.  -   betaalbaar zijn voor iedere ouder.  -   de opvang van zieke kinderen verzekeren.  Eigen ruimte voor de kinderen. Bij stadskernvernieuwing of sanering van verouderde stadsdelen dient rekening te worden gehouden om ruimten vrij te maken voor speelvoorzieningen en groen Het koppelen van een ludotheek (uitleendienst voor speelgoed) aan een kinderbibliotheek is een belangrijke aanvulling om de kinderen langs het spel om het boek te laten ontdekken. Het speelgoed in de ludotheek dient de kinderen te helpen bij de ontdekking van hun eigen vaardigheden en bijdragen tot de verdere ontwikkeling van de totale persoonlijkheid. De kinderboerderij heeft een sociale en educatieve taak te vervullen. Ondersteuning bij de inrichting van kinderboerderijen die afgestemd zijn op werk- of leerverblijf.  Kinderen in het verkeer. Verkeersveiligheid voor het kind moet prioriteit krijgen bij alle maatregelen in verband met verkeer. Verkeersveiligheid verhogen in de omgeving van scholen, recreatieve voorzieningen in woonwijken (aangepaste verkeersborden, veilige oversteekplaatsen, bredere voetpaden en schoolerven). Stroken voor de fietsers in alle drukke straten waar geen fietspaden zijn. Rondom elk speelterrein verkeersarme zones voorzien. Extra veiligheidsvoorzieningen rond bushalten, die druk door kinderen worden gebruikt: o.a. wachthuisjes, vluchtheuvels en oversteekplaatsen.  6. Gezinsplanning. Elkeen moet vrij kunnen beslissen over het al of niet hebben van kinderen, over het aantal gewenste kinderen en over het ogenblik waarop men kinderen wenst. De toegang tot de contraceptie is dus een fundamenteel recht van iedereen. Dit moet kaderen in een geïntegreerde sexuele opvoeding en begeleiding van het kind, de jongeren, de volwassenen. Financiële middelen om infrastructuurwerken moeten voorzien worden voor degelijke informatie en begeleiding rond sexuele opvoeding en voorbehoedsmiddelen. Contraceptiva moeten vrij kunnen bekomen worden en ze moeten terugbetaald worden door de ziekteverzekering. Dokterscontrole blijft vereist wanneer het middel lichamelijke gevolgen kan hebben op betrokkene. Tenslotte moet aandacht besteed worden aan de uitbouw, de werking en de betoelaging van de P.M.G.-centra.  7. Jeugdbeleid. Een samenleving in evolutie vraagt een progressief beleid voor een jeugdsector die niet alleen voorwaarden kan creëren om een bewustwordingsproces op gang te brengen, maar tevens jongeren kan aanzetten tot actief deelnemen aan het sociaal en maatschappelijk gebeuren. Het door de Vlaamse Gemeenschap gevoerde jeugdbeleid moet dan ook oog hebben voor deze concrete veranderingen die zich in de maatschappij voltrekken en bijgevolg mogen de verschillende uitingsvormen van landelijk en plaatselijk jeugdwerk niet langer meer geminimaliseerd worden. Een progressief jeugdbeleid omvat prioritair volgende elementen:  - Tewerkstelling in het jeugdwerk. Het jeugdwerk is geschraagd op de inzet van ontelbare vrijwilligers. Een minimum aan professionalisering is evenwel onontbeerlijk. Beroepskrachten zorgen voor de nodige continuïteit en deskundige begeleiding. In deze crisistijd hebben jongeren nood aan een efficiënte opvang. Het aantal beroepskrachten in het jeugdwerk moet dan ook gehandhaafd blijven en waar nodig uitgebreid worden  - Decreet plaatselijk open jeugdwerk. Het plaatselijk open jeugdwerk, zoals jeugdhuizen en jeugdateliers, werkt al jaren onwettig. Door het cultuurpactdecreet is vereist in artikel 10 dat de regels inzake erkenning en subsidiëring van geregelde culturele activiteiten slechts mogen worden vastgesteld krachtens een decreet. Vermits er geen decreet is, zet een dergelijke toestand onmiddellijk de deur open voor financiële afbouw van die sectoren. Die onzekerheid is allesbehalve stimulerend voor de mensen die zich inzetten voor het instandhouden en uitbouwen van een degelijk en kwaliteitsvol jeugdwerk. Een decreet zou op die manier onmiddellijk bijdragen tot een kwalitatieve verbetering van het jeugdwerk.  -   Geïntegreerd jeugdbeleid. Een geïntegreerd jeugdbeleid wordt gevoerd     op alle geledingen van de maatschappij en vraagt als dusdanig een     permanente en verspreide aandacht op verschillende departementen..     Om evenwel een daadwerkelijke en efficiënte coördinatie van het     jeugdbeleid mogelijk te maken blijft het instellen van een     volwaardige en autonome gesprekspartner voor jeugdbeleid op     regeringsvlak in de vorm van een gemeenschapsminister voor     jeugdzaken absoluut noodzaak, met als bevoegdheden:  -   het voeren van een algemeen jeugdbeleid.  -   het geven van impulsen, het coördineren en integreren van     beleidsopties met betrekking tot de jeugd in de onderscheiden     departementen.  -   het optreden als volwaardig gesprekspartner met de jeugdraad van de     Vlaamse Gemeenschap:  -   Jeugdwerk is primordiaal. De jeugd wordt het meest getroffen door de     werkloosheid. Jongeren worden hierdoor niet alleen materieel     getroffen, ze worden ook geestelijk en lichamelijk aangetast. Nieuwe     initiatieven van jeugdorganisaties om hieraan te verhelpen moeten     worden gesteund.  8. Bejaardenbeleid. Het bejaardenbeleid moet preventief en zo nodig curatief de diverse mogelijkheden en risico's, eigen aan de ouderwordende mens, opvangen en beheersen. Er dient gestreefd om de levensvoorwaarden van senioren te verbeteren. Zelfstandigheid en integratie moeten worden gestimuleerd. Een behoorlijk inkomen is hiervoor van groot belang. We verwijzen in dit verband naar onze voorstellen inzake pensioenen in het hoofdstuk m.b t. de sociale zekerheid, evenals naar het herstel van de integrale koppeling aan de index en van de kosteloze gezondheidszorg.  Extramurale voorzieningen. Er dient gestreefd om de bejaarde zo lang mogelijk zijn zelfstandigheid te laten behouden. Daartoe dient aangepaste en betaalbare huisvesting te worden voorzien. De S.P. verwerpt in elk geval het regeringsvoorstel die de oprichting van deze voorzieningen in handen van vzw's geeft. Alleen openbare besturen en instellingen van openbaar nut kunnen deze taak op zich nemen en daartoe gemeenschapstoelagen ontvangen. Naast deze huisvesting zijn een aantal diensten voor extramurale bejaardenzorg nodig, zoals thuisverzorging, diensten voor bejaardenhulp, dienst maaltijden voor bejaarden en andere diensten voor hulpverlening (bv. boodschappendiensten).  Intramurale voorzieningen. De intramurale voorzieningen (ziekenhuis, rust- en verzorgingstehuis, daghospitaal en nachthospitaal) vervullen een complementaire functie voor de hulpbehoevende bejaarden. De bejaarde dient gevrijwaard te worden tegen alle vormen van uitbuiting. Uiteindelijk dient erover gewaakt dat de filosofische en ideologische overtuiging van de senioren beschermd wordt in elke dienst waarvan hij gebruik wenst te maken.  9. Eerbiediging van de rechten van de oorlogsslachtoffers.  1. Het protocol over de periode 1975-1985 verloopt op 30 juni 1985. De verlenging ervan voor een korte periode lijkt gezien de crisis de meest aangepaste oplossing om alsnog uitvoering te geven aan bepaalde punten die in de eerste tienjarige periode hun beslag niet konden krijgen. Hiertoe moet een beperkte maar welomschreven jaarlijkse financiering in de begroting voorzien worden.  2. De niet-indexatie van de invaliditeitspensioenen die vanaf 1 juli 1983 een achterstand van 4% heeft doen ontstaan, moet opgeheven worden, zodat de oorlogsinvaliden tenminste een compensatie voorde stijgende levensduurte krijgen.  3. De kosteloze geneeskundige verzorging voor de oorlogsinvaliden en gelijkgestelden mag onder geen voorwaarde afgebouwd worden. De wet van 1 juli 1969 moet integraal uitgevoerd blijven.  4. De kosteloze geneeskundige zorgen voor de krijgsgevangenen van tenminste 6 maanden (hoofdzakelijk Vlamingen) moeten ingevoerd worden zoals bepaald in de wet van 8 augustus 1981. Dit wil zeggen met uitwerking op 1 januari 1982. De uitvoeringsmaatregelen hiertoe moeten onmiddellijk genomen worden.  10. Vrije tijd. De drastische werktijdverkorting impliceert een belangrijke toename en een rechtvaardiger verdeling van de vrije tijd. Tegenover de kapitalistische visie van vrije tijd als consumptietijd stelt de S.P. de verbetering van de kwaliteit van het leven. In die zin moet een actief beleid ontwikkeld worden waarbinnen de ontplooiing van het individu centraal staat. Belangrijke actiepunten daartoe liggen in het onderwijs en de vorming. Ook beklemtonen we in dit verband de noodzaak van een goede opvang en begeleiding van bejaarden, evenals specifieke maatregelen voor bruggepensioneerden.  11. Sportbeleid. Het sportbeleid moet een daadwerkelijke democratisering van de sport nastreven. De huidige tendens naar steeds verdere commercialisering en privatisering moet afgebroken worden.  Sportinfrastructuur. Een verdere uitbouw van de infrastructuur moet op een geplande wijze gebeuren, waarbij tot een evenwicht gekomen wordt tussen enerzijds de budgettaire verantwoording en anderzijds de (kwalitatieve) behoeften aar sportbeoefening bij de bevolking. Het sportinfrastructuurnet moet zoveel mogelijk gedecentraliseerd. De Rijkssportinfrastructuren met een zuiver regionaal karakte moeten onder provinciaal of gemeentelijk beheer ge bracht worden. Alle bestaande sportinfrastructuren (onderwijsinstellingen, kazernes, enz.) moeten ter beschikking gesteld worden van de sportbeoefenaars.  Promotie en sensibilisering. Het beleid moet de mensen nog meer sportbewust maken. Concreet stellen wij o.m. voor:  -   een groter aantal lesuren lichamelijke opvoeding op alle     onderwijsniveaus.  -   de overheidssportdiensten moeten nog meer sportinitiatie verzorgen,     in het bijzonder voor de minstbegoeden.  Wetgeving. Het sociaal statuut moet wettelijk geregeld worden dat niet alleen de voltijdse beroepssporter beschermd wordt, maar ook de niet-betaalde sportbeoefenaar en de semi-amateur.  Sociaal toerisme en sport. Het sociaal binnenlands toerisme verdient meer ondersteuning vanuit de sportsector. Het aanbod van recreatieve lichamelijke ontspanning, met professionele begeleiding, moet dan ook gestimuleerd worden.  12. Cultuur.  12.1. Geen luxe, maar een noodzaak. De S.P. is het oneens met de kortzichtige neoliberale benadering van kunst en cultuur, waarbij al wat niet onmiddellijk economisch en financieel renderend is als overbodige luxe wordt beschouwd. Het cultuurbeleid mag het profijtbeginsel niet als uitgangspunt hebben, noch toegeven aan de banalisering van het culturele leven. Naast de prijs is er immers ook de inhoudelijke waarde van kunst- en cultuuruitingen. De noodzaak van een actief kunst- en cultuurbeleid doet zich des te meer voelen in een tijdperk waarin nieuwe technologieën worden aanbeden, een grote verruiming al dan niet opgedrongen van de vrije tijd plaatsgrijpt en de enorme communicatiemogelijkheden evenveel uitdagingen vormen.  12.2. Een actief kunstbeleid. Een degelijk actief kunstbeleid vereist een aantal concrete maatregelen die evenwel onder geen enkel beding en onder geen enkele vorm afbreuk mogen doen aan de artistieke vrijheid. Aldus dient men tot een sociaal statuut van de scheppende kunstenaar te komen. Concrete maatregelen dienen bijgevolg getroffen te worden o.m, inzake belastingen, sociale zekerheid, de toegelaten complementaire arbeid, het regelen van het internationaal kunstverkeer en het integreren van hedendaagse kunst in openbare gebouwen en gesubsidieerde werken. Met betrekking tot de verschillende disciplines dienen specifieke beleidsmaatregelen genomen te worden:  a)  Voor de filmsector en de beeldindustrie dient de beeldmarkt geordend     te worden. Via een fonds voor beleid en productie wordt er     corrigerend opgetreden tussen sterke en andere sectoren. De Vlaamse     beeldindustrie dient te worden uitgebouwd. Wat de filmproductie     betreft zal de samenwerking met de B.R.T. en de nieuwe audiovisuele     middelen geregeld worden.  b)  Een specifiek actieprogramma dient opgezet te worden voor plastische     kunsten: hervorming kunstonderwijs, inzonderheid inzake de     artistieke beroepsopleiding, doeltreffende verbeteringen van de     verwerving, bewaring en verspreiding van werk van levende     kunstenaars.  c)  Via een Fonds voor Letteren moet het uitgeven en vertalen     aangemoedigd worden. Het prijsbeleid moet dusdanig zijn dat het     kwaliteitsboek overleeft. Een vaste boekenprijs moet daarom     ingevoerd worden.  d)  Zoals voor de overige disciplines dienen voor de muziek-, dans- en     theaterwereld alle genres kansen te krijgen. Een aangepast     muziekonderwijs moet de gelijke kansen op vorming herstellen en de     kwaliteit van de lesgevers waarborgen. Het opera-, ballet- en     concertleven dient op hoogstaand niveau uitgebouwd te worden. Een     beleid inzake muziekspreiding moet een breed en kwalitatief muzikaal     aanbod waarborgen.  e)  het theaterdecreet moet volledig en op een onbevooroordeelde wijze     uitgevoerd worden. De S.P. wil de volledige uitbouw van de     Philharmonie van Vlaanderen, de Opera van Vlaanderen en het Ballet     van Vlaanderen; elk van deze cultuurinstrumenten moet ook dichter     bij de gewone mensen gebracht worden.  12.3. Ontzuiling, pluralisme, vernieuwing. De S.P. wenst:  -   een nauwere samenwerking tussen cultuur en onderwijs.  -   specifieke impulsen voor zuiloverschrijdende initiatieven.  -   stimulering van nieuwe initiatieven en experimenten.  -   pluralisme in de culturele sector en het bestuursapparaat op alle     niveaus.  -   hervorming en ontzuiling van de administratie voor kunsten.  -   een autonoom Vlaams buitenlands cultureel beleid. Binnen het kader     moet er een gecoördineerd cultuurbeleid met Nederland ontworpen     worden, o.a. met betrekking tot de taal, de media en de kunst en     cultuurprijzen.  -   uitschakeling van de administratieve rompslomp voos culturele     organisaties en reorganisatie van het subsidiesysteem o.a. door de     rechtstreekse betaling van de werknemers.  -   een specifiek en doorzichtig cultuurbeleid in Brussel waarbij de     N.C.C. de weergave moet zijn van de Vlaams politiek spectrum.  -   beveiliging van de activiteiten van de bicommunautaire culturele     instellingen die niet het slachtoffer mogen worden van de     communautaire twisten.  -   stimulering van de kleinschalige werking en aandacht voor de     amateurskunst.  -   aanpassing van het bibliotheekdecreet.  -   vrijwaring van de tewerkstelling in de socio-culturele sector.  12.4. Het cultureel patrimonium. De zorg voor het cultureel erfgoed, met name voor de monumentenzorg, de stads- en dorpsgezichten, het roerend kunstbezit en landschappen, is in de strijd tegen de snelle verandering van de leefomgeving en de vervreemding van de mens een essentieel bestanddeel. Een dynamisch beleid, m.b.t. het cultureel patrimonium kan enkel verwezenlijkt worden door een doorzichtige ambtenarij en duidelijk afgebakende bevoegdheden. In de wetgeving op het behoud van het cultureel erfgoed moet voldoende inspraak worden ingebouwd voor de belanghebbenden.  13. Binnenlands toerisme. Ondanks de vele troeven die Vlaanderen bezit, is tot nog toe het toerisme in eigen land ondergewaardeerd, zowel door Belgen als door buitenlanders. De taak van het uitwerken van een globale aanpak zou moeten toevertrouwd worden aan het vernieuwde Vlaamse Commissariaat generaal voor het Toerisme. Inzake verhuur van vakantieverblijven moeten volgende maatregelen genomen worden:  -   het wettelijk worden van zgn. prijzen alles inbegrepen (B.T.W.,     energie- en waterverbruik en eventuele bijkomende diensten).  -   een verbod om bepaalde lasten aan de huurder op te leggen, zoals     bijvoorbeeld onroerende voorheffing, conciërgeloon, grote     herstellingen (bv. lift), huisvuil, taks, enz.  -   een betere wettelijke bescherming van de huurder, o.m, op het vlak     van de betalingsvoorwaarden (voorschot, waarborg, afrekening), de     controle van de  inventaris, enz. Het hoteltoerisme moet aangepast worden aan de hedendaagse behoeften van de reizigers. De reserverings- en annulatievoorwaarden, evenals de betalingsvoorwaarden en aansprakelijkheidsregelen moeten bij wet worden geregeld. Ook stellen we een meer doeltreffende reglementering en controle van de campings en de vakantieverblijfparken voorop. Bijzondere aandacht moet gaan naar het zgn. groene toerisme, d.w.z. het (re)creatieve, sportieve en instructieve toerisme. Naast de verdere uitbouw van de sportinfrastructuur zou ook zowel het eendags- en weekendtoerisme als het laagseizoentoerisme bevorderd moeten worden (o.m. door een aantrekkelijke prijzenpolitiek inzake openbaar vervoer en verblijfskosten). Het sociaal toerisme moet opnieuw gepromoveerd worden. Zo moet door de nodige investeringen in verblijfsmogelijkheden voor sociaal toerisme bijvoorbeeld aan de Noordzeekust, in de Kempen of de Ardennen ook voor de laagste inkomensgroepen een haalbaar en aantrekkelijk vakantiedoel worden. Belangrijk voor de S.P. is tenslotte dat, in het kader van een globaal en samenhangend beleid, ook bijzondere aandacht zou gaan naar de leefmilieuaspecten van het binnenlandse toerisme. Zo moeten er strengere controles en sancties komen op bijvoorbeeld sluikstortingen ook vanwege vakantiegangers. Bijzondere aandacht moet besteed worden aan de vervuiling van de kuststreek.  14. Een vooruitstrevend onderwijs. De S.P. is ten zeerste gehecht aan de vrijheid van onderwijs en aan het beginsel van de vrije keuze als basis van de schoolvrede. Het officieel neutraal onderwijs vormt mede de hoeksteen van deze vrijheid en wordt daarom door de S.P. verdedigd. De vrije schoolkeuze dient effectief te worden gewaarborgd. De inbreuken die hierop door de huidige regering worden gepleegd moeten worden ongedaan gemaakt. De S.P. wenst verder ook initiatieven, om te komen tot een pluralistische gemeenschapsschool, aan te moedigen. Onderwijs en vorming moeten toegankelijk zijn voor iedereen en de kans bieden op een volledige ontplooiing, op de ontwikkeling van een kritische geest en van de zin voor verantwoordelijkheid en solidariteit. Ook na schooltijd moet aan iedereen verdere ontwikkelingskansen worden geboden. Daarbij is permanente vorming een essentiële zorg van het onderwijssysteem, waarbij bijzondere aandacht moet gaan naar het tweedekansonderwijs, de organisatie van het wederkerend leren en de open school. De S.P. blijft voorstander van de open universiteit. Alle onderwijs en opvoedingsvormen moeten onder de bevoegdheid van de Minister van Onderwijs ressorteren. Deze maatregel zou niet enkel een besparing betekenen, maar tevens een verantwoorde en noodzakelijke onderwijscoördinatie.  Een kwalitatief hoogstaand onderwijs. Een permanente beoordeling en kritische doorlichting van het onderwijsgebeuren in functie van nieuwe ontwikkelingen op maatschappelijk en pedagogisch gebied, moeten voorafgaan aan elke vernieuwing. De bestaande fusies van de Rijksscholen en scholengroepen zullen geëvalueerd en herzien worden. Een experimentenwet zal de scholen toelaten dergelijke vernieuwende pedagogische projecten uit te voeren. Begeleiding en permanente bijscholing van de leerkrachten is nodig. Directies, leerkrachten en ouders moeten opnieuw meer aandacht kunnen besteden aan de inhoud van het onderwijs i.p.v. aan financiële en administratieve problemen. Er moet gestreefd worden naar een betere onderwijsvoorziening voor de gehele leerplichtleeftijd, die volgens de S.P. moet lopen van 5 tot 18 jaar. In de praktijk betekent dit dat iedere 5-jarige een klas uit het kleuteronderwijs waarin wordt voorbereid op het L.O., dient te volgen. Zodoende zal een gedeelte van de socio-culturele achterstand waarmee vooral kinderen uit minder bevoorrechte sociale milieus in het eerste jaar L.O. aankomen, kunnen worden weggewerkt. Een kwalitatief hoogstaand onderwijs veronderstelt eveneens een aangepaste verlaging van de klassennormen.  Communautarisering van het onderwijs. Het onderwijs behoort tot de bevoegdheid van de Gemeenschappen. Om een degelijk onderwijsbeleid mogelijk te maken, moeten de huidige beschikkingen van de Grondwet worden uitgevoerd. Een herziening van art. 59 bis, § 2.2 van de Grondwet die leidt tot een bijkomende overdracht van onderwijsbevoegdheden naar de Gemeenschappen moet worden voorafgegaan door een politiek akkoord tussen de partijen om de schoolvrede in België en in de Gemeenschappen te bewaren. Tegelijkertijd moet de financiering geregeld worden: de S.P. opteert hierbij voor financiering door de Gemeenschappen met eigen financiële middelen. De communautarisering van het onderwijs en de oprichting van de autonome Raad voor het Rijksonderwijs moet parallel verlopen.  De autonome Raad voor het Rijksonderwijs. De Vlaamse Gemeenschap zal de inrichtende macht (met l de daarbij horende financiële middelen) delegeren aan een autonome Raad voor het Rijksonderwijs. Deze Raad zal uitsluitend zijn samengesteld uit democratisch verkozen actieve voorstanders van het Rijksonderwijs en alle geledingen vertegenwoordigen. Het Rijksonderwijs blijft een openbare dienst gefinancierd volgens de behoeften. De privatisering van het onderhoud in het Rijksonderwijs zal worden afgeschaft. De S.P. wenst op basis van objectieve criteria, het personeelskader van het meester-, vak- en dienstpersoneel te herstellen via een statutaire procedure (voorrang laureaten examens) van tijdelijke aanstellingen, toelatingen tot de stage en vaste benoemingen. De Rijksuniversiteiten zullen rechtspersoonlijkheid krijgen en hun autonomie zal worden uitgebreid met de materies die tot de bevoegdheden van de Gemeenschappen behoren.  Schoolpact. De S.P. blijft trouw aan het schoolpact en aan de daarbij afgesloten.akkoorden: Zij meent dat dit pact de schoolvrede waarborgt, zowel nationaal als binnen de Gemeenschappen. Wel zal in het raam van een verdere communautarisering van het onderwijs de werking de werking van de schoolpactcommissie dienen te worden aangepast. Rekening houdend met de budgettaire toestand is de S.P. bereid te spreken over een globale herziening van de praktische uitvoeringsmaatregelen van dit pact. De flagrante inbreuken die tijdens deze legislatuur op het schoolpact gepleegd werden, moeten echter vooraf hersteld worden. De bestaande schoolpactakkoorden moeten uitgevoerd worden. Het personeel van de gesubsidieerde onderwijswetten zal derhalve een degelijk statuut bekomen.  Begrotingsbeleid. Talrijke besparingsmaatregelen van de huidige regering waren klaarblijkelijk gericht tegen het officieel neutraal onderwijs in het algemeen en het Rijksonderwijs in het bijzonder. De S.P. stelt weliswaar dat een zuinige besteding van en een efficiënte controle op de uitgaven de regel moet zijn, maar ook dat besparingsmaatregelen de vrije keuze niet in het gedrang mogen brengen. Zij moeten evenwichtig verspreid worden over alle netten. De onderwijskansen van sociaal zwakken moeten vergroot worden. Bijkomende kosten voor de ouders, zoals de invoering van de betaling van het vrije keuze leerlingenvervoer, worden afgewezen. De werkgelegenheid in het onderwijs moet maximaal worden beschermd. Gebouwen en uitrustingen moeten na de schooluren voor een redelijke prijs, in tegenstelling met wat vandaag het geval is, kunnen worden gebruikt door de bevolking en gratis ter beschikking Worden gesteld voor verenigingen die met de school verbonden zijn (ouderverenigingen, leerlingenraden, vriendenkringen).  Onderwijsniveaus. De coëducatie moet verder veralgemeend worden. Zowel aan meisjes als aan jongens moeten op alle onderwijsniveaus gelijke kansen worden geboden. Het didactisch materiaal dat het huidig rollenpatroon bestendigt, moet worden herzien opdat het roldoorbrekend zou werken. Het kleuter- en lager onderwijs vormen samen het basisonderwijs en bereidt de kinderen voor op het latere leven. De verschillen tussen de netten ontstaan door de invoering van het lestijdenpakket in het basisonderwijs zullen worden weggewerkt. Gehandicapte kinderen hebben recht op een bijzonder goede en aangepaste begeleiding. Daartoe zullen ondermeer de reeds lang verwachte bekwaamheidsbewijzen voor alle personeelsleden in het buitengewoon onderwijs dringend worden vastgelegd. Afhankelijk van de aard en de mate van zijn handicap zal het kind worden opgevangen hetzij in het gewoon onderwijs, hetzij in het buitengewoon onderwijs, Daar waar de behoefte bestaat, moet aangepast buitengewoon onderwijs worden ingericht. De S.P. blijft gehecht aan de grote principes van het V.S.O.: uitstel van de studiekeuze, geleidelijke oriëntering van de leerlingen, gelijkwaardigheid van de verschillende onderwijsvormen, ophalen van socio-culturele achterstanden, permanente begeleiding van de leerlingen, meer geïndividualiseerd onderwijs, enz. Om deze V.S.O.doelstellingen waar te kunnen maken dienen een aantal maatregelen Coens teruggeschroefd te worden. Het beroepssecundair onderwijs moet zowel soepel inspelen op de economische, industriële en technologische ontwikkelingen, als meer aansluiten bij de leefwereld van de jongeren. De experimenten met de inhaal- en schakelklassen voor gastarbeiderskinderen dienen te worden bevorderd. Alle leerlingen moeten gelijkwaardig psychopedagogische, medische en sociale begeleidingsmogelijkheden geboden worden. De P.M.S.-centra moeten bij de begeleiding van de studiekeuze roldoorbrekend werken. In de onmiddellijke toekomst moet het deeltijds onderwijs, dus ook het industrieel leercontract, inhoudelijk en organisatorisch worden herzien. Een eenvormig sociaal statuut voor de deeltijdse lerende is noodzakelijk. Er dient vooral voor gezorgd dat deze leerlingen enerzijds een volwaardige algemene vorming bekomen, en anderzijds - naar hun toekomstig beroep toe - dat ze hun lerende praktijk zinvol kunnen doormaken en niet misbruikt worden als goedkope arbeidskracht. Daarom eisen we een volwaardig loon voor de gepresteerde arbeid tijdens het leercontract. Een verdere democratisering van het hoger onderwijs is noodzakelijk. De S.P. verzet zich tegen numerus clausus en verlenging van de arbeidsduur. Studietoelagen en -leningen moeten ten goede komen aan de echte minvermogenden en ze moeten tijdig uitbetaald worden. De S.P. pleit voor een pedagogisch en sociaal verantwoorde herschikking van het hoger onderwijs buiten de universiteit, ondermeer door een betere integratie van de verschillende onderwijsvormen. De recente afschaffingen en fusies moeten gecorrigeerd worden. De driejarige leerkrachtenopleiding moet inhoudelijk gestructureerd worden. De S.P. wenst de herziening van de aggregaatsopleiding aan de universiteit. Volwasseneneducatie mag zich niet alleen toespitsen op problemen van bijscholing en omscholing, maar moet ook aandacht besteden aan persoonlijke vorming. Deze bijzondere aanpak van volwasseneneducatie vereist een aangepaste herscholing van de leerkrachten. De bestaande initiatieven inzake tweedekansonderwijs, alfabetisering, omschakelen, opnieuw gaan leren e.d., moeten op het niveau van de Vlaamse Gemeenschap dringend gestroomlijnd en gecoördineerd worden. Het onderwijs voor sociale promotie moet uitgebouwd worden tot een instrument van permanente vorming. Derhalve moet de oprichting van een algemeen vormend onderwijs binnen het onderwijs voor sociale promotie mogelijk zijn, moet het stelsel van kapitaliseerbare.eenheden worden uitgebreid en moet worden voorzien in de invoering van korte vormingen.  VII. De weg naar vrede en ontwikkeling. Het buitenlands beleid van België moet gebouwd worden op een actieve politiek, gericht op ontspanning, vrede en ontwikkeling. Confrontatiebeleid moet vervangen worden door dialoog en samenwerking.  1. De Oost-West verhoudingen. De wereld is er de jongste jaren niet veiliger op geworden. Het aantal kernwapens bedraagt nu meer dan 50.000. Alleen al in West-Europa zijn er zowat 6.000 opgesteld. De totale militaire uitgaven bedragen ruim 1.000 miljard dollar. Vooral Europa heeft redenen tot bezorgdheid. Ons overbewapend continent heeft vooral belang bij ontspanning en détente. Deze is de laatste jaren geheel en al afwezig geweest. Met de installatie van kruisraketten en Pershing 2's in een aantal West-Europese landen is onmiskenbaar de verkeerde keuze gemaakt. Het Warschaupact reageerde met de opstelling van kernwapens (de SS 21 en SS 22) in een aantal Oostbloklanden. Nu, in 1985, lijkt een begin van akkoord veraf. De vrees is gegrond dat het star wars programma de aandacht zal afleiden van de reeds opgestelde kernarsenalen. In dat opzicht dreigt Europa hiervan opnieuw het slachtoffer te worden. Méér wapens is niet langer meer veiligheid. De S. P. blijft bij haar stelling dat een Belgische beslissing om géén kruisraketten op te stellen de enige goede oplossing is. Dit zou niet alleen tegemoet komen aan de wens van de meerderheid van de bevolking, maar ook aan de talloze bezwaren tegen de opstelling. Deze bezwaren zijn o.m.:  -   de ontkoppeling van de veiligheid van West-Europa aan deze van de     Verenigde Staten.  -   het reëler worden van de mogelijkheid van een tot Europa beperkt     kernconflict.  -   de verlaging van de nucleaire drempel.  -   een verminderde politieke greep op de nieuwe kernwapens.  -   de aanzet tot een nieuwe bewapeningsronde.  -   een algehele verslechtering van het internationaal klimaat.  Het S.P.-standpunt, raketten in geen geval, houdt ook in dat de S.P. onder geen enkel beding bereid is in te stemmen met een verdere opstelling van kruisraketten in België en dat de reeds geplaatste kruisraketten moeten verwijderd worden. Dit dient ondubbelzinnig in het regeerakkoord te worden opgenomen. Op grond van dit akkoord moet een regering met de S.P. onmiddellijk tot verwijdering van de reeds geplaatste 6 kruisraketten beslissen. De uitvoering van deze beslissing moet vervolgens onverwijld rechtstreeks net de V.S. afgehandeld worden. Alle verdere infrastructuurwerken op de basis te Florennes en de Belgische financiële bijdrage voor de Euroraketten dienen onmiddellijk stopgezet en de bestaande infrastructuurwerken gesloopt. Belangrijke nieuwe engagementen van België op het vlak van defensie en veiligheid kunnen pas genomen worden via een parlementair debat. Het toelaten van vreemde roepen in ons land, zoals bij de installatie in Florennes, kan slechts na uitdrukkelijk akkoord van het Parlement. De S.P. wijst daarenboven ondubbelzinnig een participatie van ons land af in het door de Reaganadministratie en zonder voorafgaandelijk overleg met de bondgenoten, ontworpen strategisch defensie-initiatief (S.D.1.). De S.P. verwerpt dit zogenaamde Star-Wars-project omdat het tot militarisering van de ruimte, tot destabilisatie en tot een verdere wapenwedloop met zowel offensieve als defensieve systemen leidt. Dit project bezwaart een hogelijk positieve afloop van de Geneefse onderhandelingen, terwijl Europa in nog grotere mate de gijzelaar van de grote mogendheden dreigt te worden. Daarenboven zal de S.D.I.-technologie slechts verwaarloosbare resultaten voor de burgerlijke sector opleveren. Europa zal zich immers moeten richten naar enerzijds technologie op maat voor diverse maatschappelijke problemen (geneeskunde, arbeidsverhoudingen, derde wereld, enz.) en anderzijds burgerlijke spitstechnologie waar Eureka een belangrijke bijdrage zou kunnen toe leveren op voorwaarde dat het zich beperkt tot louter civiele doelstellingen. Een sterke vredesbeweging. Tegen deze achtergrond verheugt het ons dat de vredesbeweging op korte tijd uitgegroeid is tot een maatschappelijke factor van betekenis. De S.P. heeft zich steeds achter de acties van de vredesbeweging geschaard. Ook in de toekomst zal dit onverminderd het geval zijn. Teneinde tegemoet te komen aan de behoeften inzake informatie, opvoeding en vorming moet een Vredesfonds opgericht worden. Aansluitend moet er een Vredesinstituut komen om wetenschappelijk onderzoek te verrichten over de vredesproblematiek. Het is hierbij van het allergrootste belang geen nieuwe bureaucratie te creëren, het initiatief niet te politiseren en een inbreng van de vredesbeweging te garanderen. Een nieuwe veiligheidsfilosofie. De oude en bestaande doctrines bevorderen onze veiligheid niet meer. Het is duidelijk dat wie nog meer wapens wil, vooral meer geld uitgeeft maar daarmee geen grotere veiligheid koopt. Vrede kan niet langer afgedwongen worden door de dreiging om samen om te komen. Wat de Europese staten (en de rest van de wereld) vooral nodig hebben, is de wil om samen te overleven. Dit betekent dat men niet langer veilig kan zijn ten koste van de andere, maar uitsluitend samen met de andere. Wederzijdse afschrikking als basis voor vrede moet vervangen worden door wederzijdse veiligheid. In deze filosofie dient men een afbouw van beide militaire blokken na te streven. Een veiligheidsplan voor Europa. Deze nieuwe veiligheidsfilosofie dient gebaseerd te worden op een aantal, nauw met elkaar verbonden krachtlijnen, die in het S.P.-Veiligheidsplan zijn uitgetekend:  1.  Bevriezing van de bestaande arsenalen. Bevriezing van de huidige     arsenalen is de allereerste stap die moet gezet worden om     onderhandelingen in een gunstig klimaat te kunnen voeren en tot     wapenbeheersing te komen.  2.  Verwijdering van kernwapens uit landen die ze zelf niet bezitten.     Zowel de Verenigde Staten als de Sovjet-Unie hebben kernwapens     opgesteld bij hun respectievelijke Europese bondgenoten. De     mogelijkheid van een tot een Europa beperkte kernoorlog is hierdoor     toegenomen. Alle landen zoals België en Nederland die zelf geen     eigenaar zijn van kernwapens, hebben maar één manier om de     wapenwedloop af te remmen en dat is de weigering tot opstelling en     de verwijdering ervan op hun grondgebied.  3.  Geen eerste gebruik. Alle landen die over kernwapens beschikken,     moeten een verklaring afleggen ze niet als eerste te gebruiken.  4.  Een globaal, conventioneel evenwicht op een beduidend lager niveau.     Zowel NAVO als Warschaupact beschikken over meer conventionele     wapens dan nodig voor hun verdediging. Een conventioneel evenwicht     op een lager niveau dan nu, moet nagestreefd worden. Het is meteen     een goede manier om de bewapeningsuitgaven te drukken en zo de     maatschappelijke veiligheid te vergroten.  5.  De uitbouw aan weerszijden van de Duits-Duitse grens van een     veiligheidszone (van bv. 150 km). Zulk een veiligheidszone verhoogt     de waarschuwingstijd en verkleint meteen de mogelijkheden voor een     verrassingsaanval. Zo wordt een zone geleidelijk spanningsvrij     gemaakt.  6.  Een nieuwe reeks vertrouwenwekkende maatregelen. Naast een     veiligheidszone moet er een tweede generatie vertrouwenwekkende     maatregelen komen, die bindend en breder qua opzet zijn. Alle     nucleaire, bacteriologische en chemische wapens dienen vernietigd.     Er zullen gesprekken worden aangeknoopt met landen van het     Warschaupact om tot wederzijdse ontwapening te komen.  2. Een nieuw defensiebeleid. Een militair als een volwaardig staatsburger behandelen. Voor wapenaankopen is er de afgelopen jaren veel geld beschikbaar gesteld. In de personeelssector was er daarentegen slechts sprake van besparingen en inkrimpingen. Aan deze nefaste politiek, ten koste van het personeel, dient een einde gesteld. Zoals de Grondwet voorziet, moeten de rechten en de plichten van de militair bij wet geregeld worden. In dit vernieuwd wettelijk statuut moeten heel wat hangende problemen degelijk geregeld worden (zoals o.a. aanwerving, opleiding, affectatie, bevordering, verloven, geldelijk stelsel, ontslag). De uitzonderingsbehandeling (zie de krijgsraden) van militair personeel moet tot het strikte minimum herleid. Een militair als een volwaardig persoon behandelen. Ook een militair heeft recht op een menswaardige behandeling, een persoonlijke filosofische en politieke overtuiging, een afgeschermd privé-leven. De S.P. heeft in dit domein reeds talrijke wetgevende initiatieven genomen:  -   wetsvoorstel betreffende de geestelijke raadgevers bij de     krijgsmacht.  -   wetsvoorstel strekkende tot de verkiesbaarheid van militairen in     actieve dienst.  -   wetsvoorstel tot wijziging van het tuchtreglement van de     krijgsmacht, oprichting van een Raad van Beroep voor militairen.  -   wetsvoorstel tot normalisatie van de prestaties (38-urenweek) voor     het militair personeel.  -   wetsvoorstel tot wijziging wan het tuchtreglement qua geldigheid van     het bevel.  De dienstplichtigen:  -   geen verlenging van de dienstplicht.  -   verhoging van de soldij.  -   aanpassing van de inkomensbasis voor het bekomen van een     vrijstelling.  Personeel in B.S.D.:  -   recht op werkloosheidsuitkering voor echtgenotes en kinderen.  -   degelijke onderwijsinfrastructuur.  -   respect voor de identiteit van het gevolg van de leden van de     krijgsmacht in B.S.D. Tijdelijke militairen: geen     discriminatiebehandeling zowel tijdens als na de militaire     verplichtingen.  Een leger dat de toegekende middelen efficiënt aanwendt. De ongebreidelde aankooppolitiek (de 100 miljard) van MARTENS V moet stopgezet worden. In afwachting zal een aankoopstop voor alle grote programma's worden uitgevaardigd. Opdat het leger zijn taken zou aankunnen, moet een herstructurering doorgevoerd en moet de defensieopdracht herdacht worden. Een billijke en waardige behandeling van de gewetensbezwaarden. De discriminatie inzake de duur van de burgerdienst ten opzichte van de duur van de legerdienst dient weggewerkt te worden. Gewetensbezwaarden moeten het wettelijk bestaansminimum uitbetaald krijgen. De recente maatregelen Nothomb moeten onmiddellijk ongedaan gemaakt worden. Informatie en voorlichting over de procedure tot het aanvragen van het statuut van gewetensbezwaarden moet algemeen ingang vinden in de officiële publicaties. De resolutie van het Europees Parlement van 7 februari '83 over de gewetensbezwaarden moet in België toegepast worden: daarom dient men in het Parlement werk te maken van de S.P.-wetsvoorstellen terzake. Het recht op gewetensbezwaren moet in de Europese conventie voor de Rechten van de Mens opgenomen worden.  3. Wapenhandel en –industrie. Concreet stellen de Vlaamse socialisten voor:  -   goedkeuring van het S.P.-wetsvoorstel om bepaalde wapenleveringen     (en de waarborg van de Nationale Delcrederedienst voor bepaalde     verrichtingen) te verbieden.  -   op initiatief van het parlement dient een grondige en gedegen studie     van de mogelijkheden tot reconversie van de wapenindustrie gemaakt.  -   voorzien van financiële middelen in het kader van de wetgeving op de     overheidssteun voor bedrijven die concrete reconversieprojecten     indienen.  4. De Noord-Zuiddialoog.  4.1. Interdependentie. De ontwikkeling van de wereldeconomie heeft Noord en Zuid economisch van elkaar afhankelijk gemaakt. Het moet duidelijk zijn dat het Noorden pas uit zijn crisis zal geraken, als het Zuiden uit zijn onderontwikkeling losraakt. Samen met andere Europese landen moet ook België een specifiek beleid voeren. België moet zijn aangegane verbintenissen t.o.v. de ontwikkelingslanden nakomen. Dit betekent dat er een inhaalbeweging nodig is om geleidelijk de 0,7% van het BNP op termijn te bereiken voor de officiële ontwikkelingssamenwerking. België moet er bij zijn Europese partners op aandringen hetzelfde te doen. Verder houdt zulk een beleid in dat concrete stappen worden gezet op bilateraal vlak en dat initiatieven worden gestart en gesteund op Europees en internationaal vlak om:  -   een nieuwe internationale economische orde (NIEO) te bevorderen.  -   het schuldenprobleem van de Derde Wereld op te lossen.  -   de landen en bewegingen die een autonome en democratische     ontwikkeling nastreven, de nodige steun te verlenen.  -   bij samenwerkingsakkoorden de naleving van de mensenrechten te     bevorderen.  -   de wapenhandel naar landen van de derde wereld te beperken en te     controleren. De S.P. verzet zich tegen een ontwikkelingsbeleid dat     louter gericht is op het eigenbelang van de donorlanden.  4.2. Belgische ontwikkelingssamenwerking. Programmahulp moet verstrekt worden op basis van een beleidsdialoog met het betrokken land. De ontwikkelingssamenwerking moet bijdragen tot de naleving van mensenrechten. Ontwikkelingsprogramma's mogen geen negatieve impact hebben op de positie van de vrouw in de Derde Wereld. Bij de keuze van de landen moet rekening gehouden worden met:  -   de behoeften van de minst ontwikkelde landen en de armste     bevolkingsgroepen.  -   de mate waarin het land een efficiënt en planmatig economisch en     demografisch beleid voert, aandacht heeft voor de basisbehoeften van     de bevolking en effectieve ontwikkelingsinspanningen levert.  -   het streven en de concrete inspanningen van de regeringen om een     politieke democratie uit te bouwen.  -   bij de projectkeuze moet er rekening gehouden worden met de mate     waarin het project door de lokale bevolking zelf kan worden     overgenomen, voortgezet en uitgebreid.  4.3. Honger in de wereld en voedselhulp. Het meest wraakroepende aspect van het hongerprobleem is wet dat erop wereldschaal geen tekort is aan voedselproduktie, maar dat de huidige wereldordening er niet in slaagt de beschikbare voedingsmiddelen billijk te verdelen. Voedselhulp om mensenlevens te redden is natuurlijk een dringende noodzaak. Het biedt echter geen antwoord op een blijvend probleem. De nadruk moet dus gelegd worden op de steun aan de inspanningen ondernomen door de ontwikkelingslanden om in hun voedselbehoeften door eigen productie te voorzien.  4.4. Coöperanten. Alle coöperanten, zowel van ABOS als vrijwilligers, moeten recht hebben op sociale zekerheid, alsof ze in België hadden gewerkt. Bij aanwervingen moet het taalevenwicht bij ABOS bereikt worden. Een strenge selectie van de coöperanten is noodzakelijk: de kennis van de Derde Wereldproblematiek en van de specifieke lokale situatie alsook de solidariteit met de lokale bevolking staan hierbij voorop.  4.5. Niet-goevernementele organisaties. In het beleid voor ontwikkelingssamenwerking wordt een onmiskenbare rol gespeeld door NGO's die de eigenheid en zelfstandigheid van hun Derde Wereldpartners respecteren, de samenwerking in een geest van gelijkwaardigheid voeren en de essentiële rol van politieke emancipatieprocessen in het ontwikkelingsvraagstuk onderkennen. Ze hebben ook een belangrijke informatietaak t.o.v. de eigen bevolking, o.a. waar ze wijzen op de politieke en structurele aspecten van het ontwikkelingsvraagstuk. De regering dient de autonomie van deze NGO's te respecteren en mag haar financiële hulp niet als drukkingsmiddel gebruiken. Het is de taak van de regering de activiteiten van de N.G.O.'s aan te moedigen en door subsidiëring en cofinanciering te stimuleren.  4.6. ABOS. Het ABOS dient geherstructureerd te worden met het oog op een betere conceptie en doelmatiger uitvoering, toezicht en opvolging van de Belgische ontwikkelingsprojecten. Dergelijke herstructurering houdt eveneens een opdeling in met de bevoegdheden naar de gemeenschappen toe.  4.7. Zaïre en België. België moet ijveren voor duurzame, dynamische en rechtvaardige economische relaties met Zaïre. Het volume van de Belgische investeringen in Zaïre, de plaats die Zaïre bekleedt in het Belgische Afrikabeleid en in de Belgische buitenlandse politiek in het algemeen, het feit dat Zaïre nog steeds het grootste aandeel krijgt van de Belgische ontwikkelingshulp, legt België een bijzondere verplichting op: ijveren voor de versterking van het zelfbeschikkingsrecht van het Zaïrese volk en voor de eerbiediging van de mensenrechten en de vrijheden. De Zaïrese diplomatieke vertegenwoordiging in België moet de internationale diplomatieke regels naleven. De wettelijke rechten van de Zaïrese politieke vluchtelingen moeten gevrijwaard blijven.  5. Zelfbeschikkingsrecht en mensenrechten. Verdeling van macht veronderstelt het betrachten van een Nieuwe Internationale Politieke Orde, waarin de ontwikkelingslanden werkelijk inspraak verwerven in de internationale organisaties. Verdediging van ontwikkelingslanden en steun aan bevrijdingsbewegingen die een sociaal gericht ontwikkelingsbeleid voorstaan. Het koppelen van samenwerkingsakkoorden aan de eerbiediging van de Rechten van de Mens. In internationaal verband dient gewerkt aan sancties tegenover die regimes die de mensenrechten schenden. In dit verband moeten economische offers worden aanvaard door de geïndustrialiseerde landen en dienen specifieke uitwegen gezocht te worden om de hinderpalen te overwinnen die hun zelfbeschikkingsrecht in de weg staan.  1.  Knelpunten in de internationale politiek.    6.1 Latijns- en Centraal-Amerika. Enerzijds moet de democratische   evolutie, zoals die in een aantal landen als Argentinië, Brazilië e.a.   een aanzet gekregen heeft, effectief bevorderd worden. Anderzijds   moeten de militaire regimes en dictaturen in diverse landen, o.m. in   Chili, die de meest fundamentele rechten met de voeten treden,   daadwerkelijk bestreden worden. De slachtoffers van deze regimes   moeten humanitair en politiek geholpen worden; de democratische   krachten als het F.D.R.-F.M.L.N. in El Salvador en het C.U.C. in   Guatemala dienen ondersteund. België moet afstand nemen van het   Centraal-Amerika beleid van de Verenigde Staten. Alle middelen moeten   ingezet worden om de in 1979 ingezette evolutie in Nicaragua, via   politieke en economische hulp en samenwerking, te steunen. Het   vredesinitiatief van de Contadoragroep en de vredesdialoog in EI   Salvador moeten worden ondersteund. Onze handel met Nicaragua moet   gestimuleerd worden ten einde de handelsboycot van de V.S. te   counteren.  6.2. Afrika. Er moet dringend werk gemaakt worden van een concreet Afrikabeleid met als uitgangspunt de versteviging van het zelfbeschikkingsrecht en de ontwikkeling van de Afrikaanse naties. Dit vereist nieuwe vormen van samenwerking vertrekkend van de eigenheid van de Afrikaanse volkeren en de specifieke noden van deze volkeren. Ons land, alsook de hele internationale gemeenschap, moet eindelijk een ondubbelzinnige politiek van effectieve sancties voorzien tegen Zuid-Afrika, ter bestrijding van het mensonterend apartheidsregime.  6.3. Afghanistan - Turkije. Inzake Afghanistan blijft de S.P. de invasie in dit land veroordelen. België moet terzake een dynamische politiek ontwikkelen en nieuwe, originele diplomatieke initiatieven nemen. Die initiatieven dienen gericht te zijn op de onafhankelijkheid en ongebondenheid van Afghanistan ten opzichte van de grootmachten en nabuurlanden, die zich op hun beurt moeten verbinden tot waarborgen inzake niet-inmenging in de interne Afghaanse aangelegenheden. Volgens de S.P. is verder de geloofwaardigheid van de internationale opstelling van ons land zoals trouwens van het hele Westen mede afhankelijk van een adequate politiek gericht op het herstel van de democratie in Turkije. De Belgische regering moet ijveren opdat de Europese Gemeenschap haar steun aan Turkije zou blijven opschorten tot de democratie, de politieke vrijheden en de mensenrechten volledig hersteld zijn.  6.4. Midden-Oosten. Een Midden-Oostenpolitiek moet gericht zijn op een erkenning door alle partijen van het bestaansrecht van Israël binnen veilige en gegarandeerde grenzen op basis van de VN-resolutie 242 en op het zelfbeschikkingsrecht van het Palestijnse volk, dat steeds meer in de verdrukking komt, implicerend de erkenning van de P.L.O. als geldig gesprekspartner en het herstel van Libanon in zijn politieke integriteit als soevereine staat.  6.5. Een onafhankelijk buitenlands beleid. Een beleid van buitenlandse handel moet door Europese landen en inzonderheid door België op een volledig, ook van de V.S., onafhankelijke wijze gevoerd worden. In deze context stelt de S.P. trouwens zowel een organisatie als Cocom, als de door de V.S. geïnspireerde filosofie inzake de economische Oost-West relatie in vraag omdat zulks ten nadele uitvalt van Europa en van de tewerkstelling in Europese landen, en omdat zulks mede belet dat via een intensifiëring van de Oost-West handelsrelaties een reëel vredes- en ontspanningsbeleid tot stand komt.  7. Europa. De Vlaamse socialisten streven naar een open en progressief Europa in federale zin, waarin een open en progressief Vlaanderen zich kan ontplooien en zijn van oordeel dat slechts de Europese eenmaking een duurzame oplossing voor Europa's economische crisis en politieke onmacht kan bieden. Zij steunen dus het Spinelli-initiatief voor het tot stand komen van een Europese Unie. De Europese eenmaking is nochtans geen doel op zichzelf, wel een noodzakelijke stap om van Europa een betekenisvol instrument te maken in de strijd voor vrede en veiligheid en bij het uitwerken van een nieuwe economische ordening, conditio sine qua non voor een duurzame oplossing van de huidige crisis. Wij moeten vaststellen dat het Europa van vandaag deze taken niet aankan. Het Europa van het kapitaal biedt geen perspectief aan de Europese burgers. Het durft de harde dialoog niet aan, noch met het Oostblok, noch met de V.S. Het is dus de speelbal geworden van de tegenstrijdige veiligheids- en economische belangen van de beide supermachten. Door de slaafse houding van zijn regering(en) in het zgn. S.D.I.-dossier staan wij op het punt Europa definitief tot een onderaannemer van de U.S.A. te zien verworden inzake ruimte- en spitstechnologieën. De S.P. wil dat België het voorbeeld zou volgen van andere West-Europese landen (cfr. Denemarken en Noorwegen) in de radicale afwijzing van deze navolgersrol en zijn bijdrage zou leveren voor eigen Europese initiatieven in de niet-militaire hoog technologische sectoren. Europa dient zijn plaats op te eisen in alle onderhandelingen en gesprekken die over zijn belangen en toekomst beslissen. Vanuit onze optie dat ook Europa het instrument moet worden voor een echt socialistisch alternatief moet:  -   een gecoördineerd energie- en leefmilieubeleid tot stand komen.  -   een gecoördineerde relance-inspanning georganiseerd worden.  -   een kaderrichtlijn gestemd, die de grote lijnen van het beleid     inzake arbeidsduurvermindering vastlegt.  -   het E.M.S. verder verstevigd en uitgebouwd worden, waardoor zowel     intern als extern meer monetaire stabiliteit zal gecreëerd worden.  -   een voluntaristisch industrieel beleid ontwikkeld worden. Met het     oog hierop moet de Europese interne markt integraal gerealiseerd     worden. Het researchbeleid moet niet enkel sterker gecoördineerd     worden maar vooral uitgebreid op Europees niveau. De Europese     investeringsprogramma's dienen opgedreven te worden, o.a. met behulp     van de verschillende communautaire leninginstrumenten. Ook de     samenwerking tussen ondernemingen uit verschillende E.E.G.-landen     moet vergemakkelijkt en aangemoedigd. Bij dit alles zullen de     sociale en regionale instrumenten van de Gemeenschap verstevigd     worden om de economische en sociale verschillen en ongelijkheden     tussen de regio's weg te werken.  8. Voor een sterkere Benelux. De Vlaamse socialisten wensen een betere en ruimere Benelux-samenwerking tot stand te brengen. Bovendien zullen de drie landen van de Benelux binnen de E.G. samen sterker staan om hun belangen te verdedigen. De S.P. is voorstander van een nieuwe regeringsconferentie van de Beneluxlanden waarin de problematiek van de rol die de Benelux in het Europa der Twaalf kan spelen, centraal moet staan. De Benelux moet terug een gangmaker voor Europa worden en vooral in de strijd tegen de werkloosheid een dynamischer aanpak verdedigen.
