DEMOKRATSKI FRONT
P R O G R A M
DA RADI CRNA GORA
2016.
A. PROGRAMSKE OSNOVE
Crna Gora je u dubokoj političkoj, socijalnoj i ekonomskoj krizi,
i pred velikim iskušenjima: kako dalje.
Troše se posljednji resursi i pretpostavke za izgradnju slobodne
i prosperitetne Crne Gore.
To je jedina istina, i VREMENA ZA ČEKANJE NEMA.
Naime, dvadesetšestogodišnja vladavina rigidnog, autoritarnog, retrogradnog, kriminogenog i oligarhijskog režima
obezvrijedila je mnoge duhovne i materijalne vrijednosti,
dok su čitavi segmenti naše društvene, političke i ekonomske zbilje dobrim dijelom zatočeni, ograničeni, potrošeni, zapušteni ili zaduženi.
Crna Gora je samo formalno i deklarativno parlamentarno društvo.
Faktički, i suštinski, je pretpolitičko.
Institucije su zarobljene i podređene interesu režima.
Najveći dio civilnog sektora, medija, navodnih intelektualaca, direktno ili indirektno, u službi je ovakvog režima.
Kritičari režima se proganjaju, a neki su čak i ubijeni,
a ta ubistva su još uvijek nerasvijetljena.
Crnogorsko društvo je oboljelo od pogrešnih vrijednosti.
Korupcija je prisutna na svim nivoima.
Nepotizam, klijentelizam i monopoli su dominantni u svim segmentima.
Brojni su pojavni oblici i visok spektar organizovanog kriminalnog djelovanja,
koji dosežu do vrha vlasti.
Institucionalna borba protiv kriminala je nedovoljna i selektivna.
Apatija i strah postali su stvarnost našeg neslobodnog društva.
Naše društvo izrazito je podijeljeno po etničkoj, nacionalnoj i religijskoj posebnosti.
Podijeljeno je i u sagledavanju istorijskih događaja iz daleke i bliske prošlosti.
Različito se doživljavaju državni simboli,
tako da režim potencira podjele, jer mu to odgovara.
Crna Gora je na ivici bankrotstva i pred dužničkim ropstvom.
Glavni makroekonomski indikatori su negativni i zabrinjavajući.
Socijalna situacija je krajnje loša.
Izvorni prihodi budžeta ne mogu servisirati ni osnovne potrebe i tekuću potrošnju.
Dodatni teret predstavljaju dospjele obaveze,
brojni štetni ugovori i neodgovorno date garancije.
Država se ubrzano zadužuje po enormnim kamatama.
Kroz procese masovne vaučerske privatizacije, preko privatizacionih i investicionih fondova, kroz stečaj, neregularne privatizacije monopolističkih i najznačajnijih subjekata privreda je opustošena, opljačkana i devastirana.
Institucionalni ambijent i deregulaciju karakteriše rastuća nelikvidnost realnog sektora,
neefikasnost javne administracije, posebno na lokalnom nivou,
sporost pri rješavanju privrednih sporova.
Brojni su neriješeni svojinsko-pravni odnosi,
tržište je monopolizovano u mnogim segmentima,
ne postoji kvalitetna planska dokumentacija.
Prisutne su brojne barijere na lokalnom nivou,
izraženo je neformalno zapošljavanje,
ambijent karakteriše pravna nesigurnost,
te prisustvo sive ekonomije, nelojalne konkurencije i korupcije.
U domenu fiskalne politike glavni rizici su, osim rasta javnog duga, moguće aktiviranje izdatih državnih garancija, postojanje višegodišnjeg budžetskog deficita, te tendencija rasta javne potrošnje, zatim sve veća nelikvidnost privrede i visoko učešće i rast tekuće budžetske potrošnje.
Penzijski i zdravstveni sistem su neodrživi,
sve su veći socijalni pritisci,
prisutni su negativni demografski trendovi,
te visoka zaduženja jedinica lokalne samouprave
i skupi i ograničeni izvori finansiranja.
Stanje i rizici u ekonomskim odnosima s inostranstvom,
platnom bilansu i konkurentnosti crnogorske privrede,
ogledaju se u niskom izvozu i slaboj diverzifikovanosti,
nepovoljnoj strukturi i visokom uvozu,
niskoj proizvodnji i slaboj orijentisanosti na izvoz,
te niskom nivou finalizacije i specijalizacije proizvoda.
Prihodi od turizma su nepredvidljivi,
visoka je zavisnost ekonomije od priliva stranog kapitala,
deficit tekućeg računa finansira se zaduživanjem.
Sporo je usvajanje međunarodnih standarda kvaliteta,
nedovoljno ulaganje u istraživanje i razvoj,
slaba primjena informaciono-komunikacionih tehnologija,
te nizak nivo internacionalizacije crnogorskih kompanija, što veoma zabrinjava.
Neizgrađenost i devastacija saobraćajne infrastrukture,
vodovodnog i kanalizacionog sistema,
nedovoljna valorizacija energetskih i turističkih potencijala,
te devastacija prostora
limitirajući su faktori dinamičnog privrednog razvoja.
Nekoliko velikih investicija, koje se realizuju, ili najavljuju, bilo da su u pitanju turistički kompleksi, infrastrukturni objekti, ili termoenergetski subjekti,
karakterišu brojne negativnosti poput pogrešnog modela vlasničkih odnosa,
malog stepena i loše strukture angažovanja u izgradnji domaćih subjekata i materijala.
Tu su valutni rizici, pogrešno utvrđeni prioriteti
i nedovoljno ispunjeni ekološki standardi.
Izražena je i netransparentnost,
nerealno visoka cijena izgradnje,
te neanalitičnost projekata
i veliki korupcionaški rizici.
Obrazovni sistem je degradiran,
ulaganja u nauku su minimalna,
penzijska i socijalna politika na ovaj način neodržive,
dok je zdravstvena zaštita neadekvatna.
Tržište rada karakterišu problem strukturne neusklađenosti ponude i tražnje,
visoka nezaposlenost,
neusklađenost upisne politike obrazovnog sistema sa zahtjevima tržišta rada i ograničeni resursi za sprovođenje aktivnih mjera.
Usljed stanja u ekonomiji smanjen je potencijal za otvaranje novih radnih mjesta.
Iako smo navodno ekološka država, ekološko stanje i održivi razvoj karakteriše devastacija životne sredine, posebno morskog i priobalnog područja, te okruženja industrijskih subjekata.
Zagađene su lokacije bogate vodenim izvorima, zagađen je vazduh,
proizvodi se hrana na prostoru s povećanim stepenom zagađenja, zagađeno je i zemljište prekomjernom upotrebom agrohemijskih sredstava,
a uz sve to veoma je nizak nivo ekološke svijesti građana.
Demografska i socijalna slika su krajnje zabrinjavajuće.
„Negativna“ tranzicija je proizvela brojne gubitnike tranzicije,
raslojavanje društva na mali procenat privilegovanih ekstra bogataša, s jedne strane, i većinsku populaciju, koja živi u zoni siromaštva, ili na njenoj ivici, s druge strane.
Broj zaposlenih u realnom sektoru i sektoru usluga je oko 100.000, javnom sektoru, uključujući i javna preduzeća, preko 70.000, što je ukupno manje čak za 28.000 u odnosu na broj penzionera, nezaposlenih i primalaca socijalne pomoći, što je poražavajuće.
Više od 50.000 zaposlenih prima zarade iz državnog budžeta.
Stopa nezaposlenosti u Crnoj Gori iznosi 19,1%.
Više od 10.000 svršenih visokoškolaca nalazi se na birou rada.
Minimalna potrošačka korpa iznosi 807,9 €, a prosječna zarada nešto ispod 500 €.
Broj penzionera je 124.605.
Prosječna penzija je 276 €.
Oko 15% populacije živi u zoni apsolutnog siromaštva, a polovina populacije je blizu ove granice, dakle njih oko 300.000.
Istraživanja pokazuju da je svako deseto dijete u Crnoj Gori gladno.
Žene u Crnoj Gori su posebno ugrožene, kao najveće žrtve tranzicije.
Preko 20.000 žena se nalazi na evidenciji nezaposlenih.
Od toga veliki broj je onih srednje životne dobi, koje su ostale bez posla nakon privatizacija preduzeća, sa malom šansom da se opet zaposle.
Oko 40.000 ih je zaposleno na teškim i najslabije plaćenim poslovima u sektoru usluga i trgovine, gdje se ne poštuje osmočasovno radno vrijeme, niti pravo na slobodan dan i godišnji odmor.
Sadašnje aktivnosti Vlade i model ekonomskog rasta ne garantuju dugoročni održivi rast, posebno ne dinamičan, koji je neophodan da bi se sanirale štete i nadoknadilo propušteno.
Naprotiv, postojeće aktivnosti i mjere mogu u određenom obimu i periodu podstaći tražnju, međutim, ne trajniju niti značajniju.
Negativni trendovi, veliki rizici i legalizacija kriminalom stečenog bogatstva nastavili bi da se realizuju.
Potomci sadašnjeg režima postali bi novi vlastodršci sljedećoj i budućim generacijama.
Kad su u pitanju  pregovori s Evropskom unijom, i kvalitet i dinamika integracija, ti procesi nijesu posljedica suštinskih reformi u Crnoj Gori, već, prije svega, stanja u samoj EU i regionu, i geopolitičkih interesa.
Poslednja dešavanja u EU ukazuju da su i njoj neophodne suštinske reforme, više principijelnosti i usaglašena politika u cilju opstanka.
Slično je, čak mnogo drastičnije, s odlučivanjem oko vojno-bezbjedonosnog statusa i eventualnog članstva u NA-TO-u.
Postojeće članice NATO saveza po pitanju učlanjenja Crne Gore vode se isključivo geopolitičkim interesima, a zanemaruju kriterijume i potrebne reforme.
Sa druge strane, Vlada i određeni broj činilaca, koji zagovaraju članstvo u NATO-u, svjesni stvarne podrške javnosti, jednostrano vode kampanju i zagovaraju odlučivanje u Skupštini Crne Gore, što  potencijalno može dovesti do velikih tenzija i konflikata.
Demokratski front je bio i ostao duboko svjestan pune istine u kojoj se nalazi Crna Gora, svih njenih ograničenja, kompleksnosti stanja,
vjerujući uprkos svemu da ima i mnogo potencijala za prosperitet.
Svjesni smo svih izazova, obaveza i rizika koji stoje pred nama.
Svjesni smo istorijskog momenta, kao i neizvjesnosti i izazova koje donosi budućnost.
Faktički, na sljedećim izborima određuje se sudbina naše države.
MI ILI ON.
Bira se između ĐUKANOVIĆEVE CRNE GORE – zatočene i siromašne, s jedne,
i CRNE GORE SVIH NAS – slobodne, radne, prosperitetne i integrisane Crne Gore, s druge strane.
Cijenimo da je preduslov za početak suštinskih promjena POBJEDA DEMOKRATSKOG FRONTA.
Da je PREISPITIVANJE I ODGOVORNOST za učinjeno osnova na kojoj se jedino mogu ostvariti TEMELJNE PROMJENE i STVARATI NOVE PRAVE VRIJEDNOSTI.
Zato se puna emancipacija Crne Gore može ostvariti samo demokratskom smjenom režima,
suočavanjem s prošlošću i lustracijom, te vladavinom prava kao glavnom pretpostavkom uz pravo na fer suđenje svim osumnjičenim i optuženim pripadnicima režima i kriminalnim stukturama,
kao mjerom i poukom da je pravda dostižna, da nema zastarijevanja zločina i krivičnih djela, i da stiže kazna za učinjene pljačke.
Samo tada je moguća puna unutrašnja integracija Crne Gore.
Spremni smo da sve to pretočimo u život, da napokon pomirimo Crnu Goru,
i očistimo je od organizovanog kriminala i korupcije.
Izborićemo se za povratak pravim moralnim vrijednostima, kako onim iz najbolje crnogorske tradicije, tako i onim iz savremene evropske civilizacije.
Usaglasićemo Crnu Goru sa sobom i sa drugima.
Učinićemo društvo RADNIM, UMNIM, BOGATIM i SOLIDARNIM.
Naša VIZIJA MODERNOG I NAPREDNOG  DRUŠTVA data je kroz rješenja koja su sadržana u PROGRAMU – DA RADI CRNA GORA, koji vam nudimo kroz 707 MJERA.
Tu su konkretni predlozi, razrađeni detalji sektorskih politika, međusobno kratkoročno i dugoročno usaglašeni planovi razvoja, bez „zaboravljenih“ pitanja i nerješivih problema.
Pritom, realizovaće se TRANZICIONA PRAVDA,
USPOSTAVITI PRAVNA DRŽAVA,
sprovesti RADIKALNE PROMJENE MODELA EKONOMSKOG RASTA.
Vlada DF će snažno i odlučno odbaciti neupješni neoliberalni model ekonomskog rasta,
i odmah početi s izgradnjom modela države blagostanja,
sa snažnom i transparentnom ulogom države u kreiranju ekonomskog razvoja i minimalnih socijalnih garancija.
Mjere koje nudimo biće realizovane u demokratskoj proceduri, i uz puno poštovanje zakona i međunarodnih obaveza.
Naš program biće osnova rada BUDUĆE VLADE, koja će biti i EKSPERTSKA i Vlada nove PARLAMENTARNE VEĆINE, koju neće činiti „taster poslanici“, nego nosioci novog odgovornog i modernog parlamentarizma.
Demokratski front je kroz svoje djelovanje pokazao da je spreman na najveće žrtve,
i da posjeduje viziju za ostvarenje svetog cilja – SLOBODNE I PROSPERITETNE CRNE GORE.
Naše osnivanje, objedinjavanje opozicione i alternativne energije, udari, koje u kontinuitetu doživljavamo od brojnih subjekata, golgota protesta, koje smo izdržali, bojkot i dominacija u Skupštini, rješenja koja nudimo, i koja je potvrdio sud vremena kao superiorna, bilo da je u pitanju PLATFORMA DEMOKRATSKOG FRONTA ZA IZLAZAK IZ POLITIČKE KRIZE I ORGANIZOVANJE FER I SLOBODNIH IZBORA ili PROGRAM 595, to jasno pokazuju.
Naše zalaganje za smjenu nelegitimne vlasti i formiranje Prelazne vlade, koja bi uistinu organizovala prve slobodne i fer izbore, pokazalo se ispravnim.
Nažalost, u tome nijesmo imali podršku ostatka opozicije.
Naprotiv, jedna opoziciona partija je podržala nelegitimnu Vladu u Skupštini Crne Gore,
dok je takozvana „opoziciona trojka“ postala dio Vlade, spašavajući je, trošeći dragocjeno vrijeme i dajući joj blanko legitimitet za sljedeću izbornu krađu.
Demokratski front je svjestan uslova u kojima će se održati sljedeći izbori, kao i karaktera i kapaciteta opozicionih subjekata na političkoj sceni.
Međunarodni faktor ni dosad nije bio principijelan i objektivan.
Međutim, duboko svjestan ukupnog stanja u kojem se nalazi Crna Gora, važnosti izbora po budućnost zemlje, noseći svoju misiju i svoje odgovore na brojne probleme i izazove, spreman da ih pretoči u život i vječnost, Demokratski front će zajedno sa slobodnim građanima POBIJEDITI na tim i takvim izborima.
VREMENA ZA ČEKANJE NEMA.
CRNA GORA MORA DA RADI.
SLOBODA ILI NIŠTA.
B. EKONOMSKA POLITIKA
Crnoj Gori su neophodne korjenite ekonomske reforme,
promjena ekonomske ideologije,
dugoročno održiva tržišna ekonomija,
strukturne promjene,
aktivna industrijska politika,
otklanjanje ograničenja,
preispitivanje loših ugovora,
novi sistem regulacije i nadzora,
dinamičan privredni rast,
uravnotežena javna potrošnja,
inovirano punjenje i raspodjela budžeta,
stimulativan poslovni ambijent,
značajno učešće nauke,
rad zasnovan na znanju,
inicirano i podržano preduzetništvo,
profitabilna nova radna mjesta.
Nova ekonomska politika mora biti sveobuhvatna,sa posebnim i usaglašenim mjerama i rješenjima za svaki sektor i subjekat, kako bi se postigli optimalni kratkoročni, srednjoročni i dugoročni efekti, bilo da su direktni ili imaju multiplikacioni karakter i efekat.
Osnovne mjere:
Izvršiti REVIZIJU svih privatizacija i dugogoročnih zakupa.
RASKINUTI sve ugovore i zakupe, sačinjene na štetu Crne Gore
i protivzakonit način;
utvrditi prave vlasnike,
preispitati porijeklo novca i pokrenuti krivični postupak protiv odgovornih državnih funkcionera.
Primijeniti NOVI MODEL EKONOMSKOG RASTA, koji će počivati na optimalnom odnosu regulative i deregulative,
saniranju devastiranih resursa,
dugoročno održivoj valorizaciji preostalih resursa,
znanju kao naj važnijem resursu, izgradnji efikasne pravne i finansijske infrastrukture,
povoljnom ambijentu,
efikasnom korišćenju fondova i podršci,
kao i na mnogo čemu drugom.
Osnovati DRŽAVNI POSLOVNI SISTEM u cilju optimalne revitalizacije i racionalne valorizacije resursa
i dinamičnog održivog razvoja.
Vlada Crne Gore, zajedno sa Državnim institutom za razvoj i Razvojnom bankom, akademskom zajednicom i civilnim sektorom, predstavljaće osnovne subjekte, koji bi participirali u radu Državnog poslovnog sistema.
Državni poslovni sistem bi činili, zavisno od sektora djelatnosti, Poslovna grupa za metalurgiju, Poslovna grupa za energetiku, Poslovna grupa za niskogradnju, Poslovna grupa za telekomunikacije, Poslovna grupa za drvopreradu, i dr.
Osnovati RAZVOJNU BANKU
u cilju obezbjeđenja dugoročnih izvora kapitala za finansiranje razvojnih projekata,
povećanja likvidnosti privrede i
otvaranja novih radnih mjesta u realnom sektoru.
Osnovati AGROBANKU za obezbjeđivanje povoljnih i jeftinih kredita za finansiranje proizvodnje hrane, posebno organske, i za modernizaciju poljoprivrede.
Pokrenuti VELIKI INVESTICIONI CIKLUS uvažavajući multiplikacione efekte, investicione količnike, angažovanje domaće pameti i operative,
te korišćenje domaćih sirovina.
Omogućiti otvaranje preko 20.000 NOVIH RADNIH MJESTA u naredne četiri godine, od kojih će u okviru Državnog poslovnog sistema biti više od 10.000, u ostalim sektorima i vlasničkim strukturama realnog sektora više od 6.000 a u sektorima usluga više od 4.000.
DINAMIČAN I STABILAN RAST BDP-a u kratkoročnom, srednjoročnom i dugoročnom periodu.
Struktura glavnih agregata BDP-a u budućnosti će se mijenjati sa povećanjem učešća industrije i ostalih sektora realne proizvodnje i ukupnim povećanjem dodate vrijednosti.
Stepen povećanja BDP-a će zavisiti od faze primjene novog ekonomskog modela.
Kratkoročno, u prvih godinu-dvije iznosiće oko 6%, srednjoročno u sljedećih šest godina u periodu punog investicionog ciklusa oko 10%, da bi se zatim, uz mnogo veće učešće znanja i efekata dodate vrijednosti, dugoročno stabilizovao na oko 8%.
Znači, BDP po stanovniku, sa sadašnjih 5.779 € i 41% prosjeka EU, bi se 2025. godine duplirao, i iznosio 12.423 €,
ali opet mnogo manje od prosjeka u EU zbog pogubne politike ovog režima.
Sačiniti i inovirati STRATEŠKA DOKUMENTA SREDNJOROČNOG I DUGOROČNOG EKONOMSKOG RAZVOJA CRNE GORE na osnovu nove ekonomske politike.
Kroz pravni okvir osigurati da se trajno ostvari i zadrži DRŽAVNO VEĆINSKO VLASNIŠTVO nad javnim dobrima kao što su: saobraćajna infrastruktura, vodoizvorišta, kanalizaciona, te telekomunikacione i električne mreže i energetski subjekti.
SEKTORSKE POLITIKE
I. METALSKA INDUSTRIJA
Metalska industrija treba da bude jedan od najznačajnijih segmenata realnog sektora.
Bez jakog i konkurentnog realnog sektora nema stabilne ekonomije.
To se potvrdilo i u vrijeme globalne krize u uspješnim državama.
Crnogorska metalska industrija je u prethodnih dvadeset šest godina u velikoj mjeri uništavana, pljačkana, zatočena.
Uz sve to, mnoga zaduženja, subvencije, garancije, opraštanja, presude, koštali su Crnu Goru više od milijardu eura.
Smatramo da Kombinat aluminijuma i Željezara Nikšić, kao dva najznačajnija privredna subjekta kad je u pitanju metalska industrija, imaju izglednu budućnost, ali na sasvim drugim osnovama.
Kombinat aluminijuma Podgorica i Rudnik boksita Nikšić treba da budu jedan privredni subjekat u većinskom vlasništvu države,
kao dio Poslovne grupe za metalurgiju i „lokomotiva razvoja“ brojnih malih i srednjih preduzeća na bazi prerade aluminijuma i usluga.
Po postizanju potpune modernizacije i konkurentnosti, ako bi neki uistinu strateški investitor imao sigurnu namjeru da unaprijedi poslovanje, tek tada bi mu trebalo prodati dio akcija.
Takođe je neophodno uspostaviti dugoročne vlasničke i tržišne odnose Kombinata aluminijuma i EPCG, kao preduzeća u većinskom vlasništvu države.
Kada je u pitanju Željezara, treba sa novim vlasnikom tačno definisati njen razvoj kao konkurentne i profitabilne fabrike,
koja bi doprinijela razvoju brojnih malih i srednjih preduzeća na bazi prerade čelika i usluga, a ako se to ne bude ostvarivalo, dovesti u pitanje vlasništvo.
Tada i Željezara treba da bude dio Poslovne grupe za metalurgiju.
Kombinat aluminijuma Podgorica
Mjere:
Preispitati ukupno poslovanje Kombinata aluminijuma u prethodnih 26 godina i ažurirati već podnesenu tužbu protiv 32 lica, odgovorna za direktnu štetu od više od 2 milijarde €, a indirektno mnogo veću,
kao i za veliku ekološku devastaciju.
Ostvariti većinsko državno vlasništvo u KAP-u.
Raskinuti ugovore sa sadašnjim vlasnicima,
koji su to postali na nezakonit način stečajnim postupcima i drugim malverzacijama.
Realizovati Studiju restrukturiranja i
dugoročne održivosti aluminijumske industrije u Crnoj Gori.
Obezbijediti kreditnu podršku za dinamično investiranje u Primarnom dijelu i Preradi u visini od cca 150 miliona eura.
Uspostaviti dugoročne vlasničke i tržišne odnose KAP-a i EPCG.
Stimulativnom poreskom politikom i stručnom podrškom pospješiti razvoj malih i srednjih preduzeća na bazi prerade aluminijuma,
i kroz razne mjere otežati uvoz aluminijumskih proizvoda.
Efekti Strateškog restrukturiranja – Primarna proizvodnja cca 120.000 tona aluminijuma, Aluminijumski Tehnopolis, u kojem bi se proizvodili srednji i visoki tehnološki sadržaji, djelovi i sklopovi, te softveri i uređaji za Al-industriju, Institut za aluminijum Crne Gore, brojna mala i srednja preduzeća
sa ukupno 5.000 angažovanih radnika i ukupnim prihodom od 2 milijarde $.
Rudnik boksita Nikšić
Raskinuti ugovore sa sadašnjim vlasnicima,
koji su to postali na nezakonit način stečajnim postupcima i drugim malverzacijama.
Prekinuti izvoz boksita.
Ostvariti većinsko državno vlasništvo u Rudniku boksita.
Formirati Poslovnu grupu za metalurgiju.
Razmotriti tehno-ekonomske i ekološke parametre dislociranja Fabrike glinice iz Zete na lokaciju nalazišta boksita.
Sačiniti Strategiju modernizacije Rudnika boksita Nikšić, i realizovati je.
Utvrditi bilansne i vanbilansne rezerve crvenih boksita, i racionalno ih eksploatisati.
“Toščelik” Nikšić
Preispitati ukupno poslovanje Željezare Nikšić u prethodnom periodu.
Preispitati ugovor i obećanje sadašnjeg vlasnika da će se u Željezari za tri godine dostići proizvodnja od 400.000 t specijalnih čelika na godišnjem nivou,
da će se ostvariti godišnji promet od 500 miliona eura, da će se do tada uložiti 35 miliona eura, i sve to ostvarivati sa samo 550 radnika.
Preispitati obećanje sadašnjeg vlasnika o preuzimanju i pokretanju stare i nove proizvodnje u Tehnostil hladnoj valjaonici, Radventu i Livnici.
Sačiniti novi ugovor sa “Toščelikom” sa preciznim indikatorima i uslovima razvoja Željezare, ili raskinuti saradnju.
Sačiniti i realizovati Strategiju restrukturiranja i
dugoročne održivosti proizvodnje i prerade čelika u Crnoj Gori.
Stimulativnom poreskom politikom i stručnom podrškom pospješiti razvoj malih i srednjih preduzeća na bazi prerade čelika,
i kroz razne mjere otežati uvoz proizvoda na bazi čelika iz proizvodnog programa Željezare.
Efekti Strateškog restrukturiranja – proizvodnja i prerada cca 250.000 tona čelika kombinovanog kvaliteta,
zadovoljenje potreba za velikim investicijama u Crnoj Gori,
kao i potreba brojnih malih i srednjih preduzeća i izvoza.
II. ENERGETSKI SEKTOR
Energetski sektor mora biti dominantno u većinskom vlasništvu države iz više razloga.
Zato što je to najznačajniji ekonomski i ukupni potencijal Crne Gore.
Bez energetike i energetske samodovoljnosti nema ni državnosti Crne Gore u punom smislu, zbog specifičnosti prostora i prostornog razvoja Crne Gore.
Takođe, pitanje vlasničkog udjela građana Crne Gore u sistemu Elektroprivrede nije uopšte sagledano u vaučerskoj privatizaciji.
Naime, mnoge generacije zaposlenih kroz razne vidove doprinosa finansirale su sistem Elektroprivrede: kroz samodoprinose, opremanje građevinskog zemljišta, neadekvatnu naknadu EPCG za zauzimanje poljoprivrednih površina za dalekovode i postrojenja, i dr.
Utvrđena vrijednost akcija EPCG nije sadržala ništa od toga.
EPCG je u prethodnih dvadeset šest godina bila predmet najgroznijih napada od strane režima i tajkuna.
Svi ugovori koje je sklapala, bilo s KAP-om i drugim velikim potrošačima, bilo da se radilo o dolarskoj ili euro protivvrijednosti, bilo oni za vrijeme hiperinflacije ili oni s jednim, drugim ili trećim vlasnicima KAPA-a i Željezare, bili su na ogromnu štetu EPCG i Crne Gore.
Osnovni ugovor a zatim i njegovi aneksi sa A2A u interesu su Prve banke i tajkuna, sklapani na protivzakonit način,
a ne u interesu revitalizacije EPCG, povećanja efikasnosti i izgradnje novih energetskih izvorišta.
Takođe, EPCG je bila amortizer socijalnih dubioza,
predmet brojnih komercijalnih krađa i jedan odaktivnih učesnika u izbornoj krađi.
Jasno je da valorizacija i korišćenje energetskih resursa moraju biti u saglasju sa principima održivog razvoja,
ekonomskog progresa i globalnih kretanja i zahtjeva.
U tom cilju su neophodne hitne i intenzivne energetske reforme i aktivnosti.
Znači, kad su u pitanju vlasnički odnosi, treba sporazumno ili jednostrano raskinuti ugovore sa A2A i „Ternom“,
i formirati Poslovnu grupu za energetiku Crne Gore, u kojoj bi osim EPCG, bili i EPSCG, Rudnik uglja i Rudnik mrkog uglja, novi veliki izvori električne energije i potencijalna naftna industrija i gas Crne Gore.
U kasnijim fazama, zavisno od stepena razvoja, moguće bi bilo restrukturiranje ovog konzorcijuma.
Elektroprivreda Crne Gore
Mjere:
U sljedećih pet godina povećati proizvodnju električne energije sa sadašnjih cca 3.000 na cca 6.000 GWh.
Preispitati proces privatizacije EPCG i
ažurirati tužbu za protivzakonite radnje tokom privatizacije EPCG i EPSCG,
preispitati realizaciju ugovora i aneksa, kao i proizvedene štete u iznosu od preko milijardu €.
Preispitati ili sporazumno raskinuti  ugovor sa A2A o privatizaciji i dokapitalizaciji EPCG.
Uspostaviti profesionalno, efikasno i transparentno upravljanje u EPCG od strane Vlade Crne Gore, Skupštine Crne Gore i akcionara.
Usvojiti Zakon o načinu, redosljedu i dinamici revitalizacije energetskog potencijala u Crnoj Gori, kojim bi energetika bila u većinskom vlasništvu države.
Izraditi Strategiju razvoja energetike u Crnoj Gori do 2030. godine.
Usvojiti Akcioni plan revitalizacije energetskih potencijala do 2020. godine.
Izmijeniti Zakon o energetici, Zakon o koncesijama, Zakon o državnoj imovini i Zakon o finansiranju lokalne samouprave.
Povećati energetsku efikasnost HE „Piva“, HE „Perućica“, TE „Pljevlja I“ i distributivne mreže.
Izgraditi HE „Komarnica“, HE „Kruševo“ na vodotoku Pive i TE „Pljevlja II“ i TE „Maoče“ sa povoljnim kreditnim linijama.
Preispitati Ugovor od 324,5 miliona € sa češkom kompanijom „Škoda Praha“ o izgradnji TE „Pljevlja II“ u dijelu ugovorene cijene, projekta, snage TE, proizvodnje, ekoloških standarda, posebno CO2, nalazišta uglja, revitalizacije TE „Pljevlja“, toplifikacije Pljevalja.
Realizovati toplifikaciju Plevalja.
Usaglasiti interes dugoročne održive valorizacije vodotoka Pive, Tare, Lima i Bojane, Bilećkog i Skadarskog jezera sa Republikom Srpskom, Srbijom i Albanijom.
Razmotriti mogućnost o zajedničkoj izgradnji HE „Buk Bijela“, uz očuvanje ljepote i atraktivnosti Tare, posebno posle odluke Republike Srpske da je ona sama gradi.
Elektroprenosni sistem Crne Gore
Preispitati ili sporazumno raskinuti ugovor s „Ternom“ za privatizaciju EPSCG.
Uspostaviti profesionalno, efikasno i transparentno upravljanje u EPSCG od strane Vlade Crne Gore, Skupštine Crne Gore i akcionara u sklopu Poslovne grupe za energetiku Crne Gore.
Male hidrocentrale
Usvojiti plansku dokumentaciju kojom bi se odredile lokacije malih hidrocentrala na vodotocima u Crnoj Gori.
Podržati inicijativu za izgradnju malih hidrocentrala u vlasništvu opština,
ili kroz javno-privatno partnerstvo u cilju turističke valorizacije prostora,
i podržati inicijativu za pravljenje mini akumulacija kao turističkih atrakcija, a sve u cilju proširenja turističke ponude uz očuvanje ambijenta.
Alternativni izvori energije
Pokrenuti i intenzivirati istraživanja o mogućnostima korišćenja solar-ne energije, energije vjetra, biomase i drvnog otpada za pojedine lokacije u Crnoj Gori.
Sačiniti mapu alternativnih energetskih potencijala za pojedina područja u Crnoj Gori, i to, kroz različite oblike, prezentovati javnosti.
Energetska efikasnost
Inovirati Zakon o energetskoj efikasnosti.
Sačiniti akcioni plan za energetsku efikasnost do 2020. godine u domaćinstvima, uslužnim djelatnostima, industriji i saobraćaju.
Stimulisati postepeni prelazak na niži energetski intenzitet koji je u Crnoj Gori šest puta veći nego u EU.
Osnovati Fond za energetsku efikasnost.
Regionalna i globalna energetska saradnja
Intenzivirati integraciju Crne Gore u Energetsku zajednicu jugoistočne Evrope i energetsko tržište EU.
Intenzivirati projekat Razvoja transmisione mreže na regionalnom nivou.
Uskladiti trase transmisionih mreža sa principima održivog razvoja
i očuvanja životne sredine.
Gasifikacija Crne Gore
Inovirati Studiju gasifikacije Crne Gore, sa posebnom analizom snabdijevanja domaćinstava i privrede, posebno KAP-a,
uz mogućnost izgradnje jedne gasne elektrane od cca 300 MW.
Pokrenuti pregovore s „Gaspromom“ kako bi se jedan krak gasovoda „Južni tok“ odvojio i trasirao teritorijom Crne Gore.
Sačiniti studiju uticaja na životnu sredinu i ekonomske efekte moguće zajedničke trase Jadransko-jonskog gasovoda i autoputa Bar-Boljari.
Eksploatacija gasa i nafte
Inovirati Zakon o istraživanju i proizvodnji ugljovodonika, u cilju potpune zaštite interesa i vlasništva Crne Gore.
Preispitati i izmijeniti tri ugovora o koncesijama za istraživanje i proizvodnju nafte i gasa na Crnogorskom primorju, u cilju pune zaštite javnog interesa.
Pokrenuti međudržavne pregovore s Hrvatskom o zajedničkoj eksploataciji gasa i nafte u predjelu Prevlake,
ili putem međunarodne arbitraže o zaštiti interesa Crne Gore.
III. TURIZAM
Turizam je jedan od strateških prioriteta Crne Gore,
koji svojim direktnim i multiplikacionim efektom treba u velikoj mjeri da utiče na kvalitet i dinamiku ekonomskog razvoja zemlje.
Da bi se to postiglo, potrebno je otkloniti ili smanjiti negativnu poslovnu praksu koja postoji u turističkom sektoru i ukupnom ambijentu.
Te negativnosti se, prije svega, odnose na oblike devastiranja turističkih destinacija, kao što su: betoniranje obala,
bespravna gradnja,
neizgrađena magistralna i tranzitna saobraćajna infrastruktura,
nezadovoljavajuća komunalna i lokalna infrastruktura,
ekološki problemi čistoće i odlaganja otpada, odvođenje otpadnih voda,
loše vodosnabdijevanje,
nepovoljna struktura smještajnih kapaciteta,
prenatrpanost plaža, nedovoljan broj parking mjesta,
neadekvatan odnos kvaliteta i cijene,
nedovoljan broj domaćeg stručnog kadra,
nedovoljno razvijena ponuda za specifične ciljne grupe,
ekspanzija primitivizma,
siva ekonomija
i problemi naplate boravišne takse.
Rješenja su u javno-privatnim partnerstvima,
prilagođavanju mentaliteta i navika,
stvaranju strategija podrške,
a prije svega u vizionarstvu i odlučnosti izvršne vlasti.
Mjere:
Dati prioritet razvoju održivog turizma.
Mijenjati balans između masovnog i elitnog turizma tako da udio elitnog turizma bude sve veći.
Realizovati plan razvoja preko 40 vrsta turizma u Crnoj Gori, zavisno od specifičnosti i klijentele, kako bi se doprinijelo kvalitetu i diverzifikaciji ponude Crne Gore kao turističke destinacije.
Stvoriti uslove, pokrenuti i intenzivirati izgradnju hotelskih kapaciteta, koji zadovoljavaju standarde elitnog turizma.
Inovirati strategiju razvoja ljudskih resursa u sektoru turizma u Crnoj Gori do 2025. godine,
i sačiniti Akcioni plan realizacije strategije do 2020. godine, sa posebnim osvrtom na saradnju turističke privrede i obrazovnog sistema.
Inovirati prostorne planove, i planove nižeg reda turističkih destinacija, kojima bi se redefinisala putna i komunalna infrastruktura,
sanirala ekstenzivna bespravna gradnja,
stvorili uslovi za izgradnju parking mjesta, zelenih površina i šetališta,
uredila kupališta,
stvorili uslovi za podizanje ukupnog nivoa konkurentnosti turističke destinacije.
Pripremiti, podržati i intenzivirati izgradnju turističke infrastrukture na nivou Crne Gore
u funkciji podizanja kvaliteta turističke ponude.
Podržati revitalizaciju ruralnih područja.
Stimulisati potrošnju i
brendirati domaće proizvode.
Ukinuti sankcije Rusiji, između ostalog, zbog značaja prisustva građana Rusije razvoju turizma u Crnoj Gori.
Napraviti ekspertizu Regionalnog vodovoda za Crnogorsko primorje u dijelu kapaciteta, gubitaka i kvaliteta vode,
da bi se u potpunosti zadovoljile postojeće i buduće potrebe za vodosnabdijevanjem u sljedećih 20 godina.
Izvršiti reviziju ugovora, kojima su na trajno korišćenje ili dugoročni zakup date najatraktivnije lokacije na Crnogorskom primorju,
kao i druge atraktivne destinacije, u cilju zaštite javnog interesa u dijelu plaćanja zakupa, oslobađanja poreza, zaštite prostora i životne sredine.
Usaglasiti i izraditi plan razvoja preostalih turističkih destinacija, Buljarice, Valdanosa, Velike plaže, na ekspertskom nivou, u saradnji s lokalnim stanovništvom kroz javno-privatno partnerstvo,
pritom uz zapažanje svih ambijentalnih, ekoloških i razvojnih standarda i perspektiva, kako bi se postigli dugoročni optimalni i održivi efekti.
Vlada DF će insistirati na maksimalizaciji efekata valorizacije ovih lokaliteta kroz izgradnju hotelskih resorta visokih kategorija,
u cilju otvaranja novih radnih mjesta za naše građane,
povećanja izvoza usluga
i stvaranja maksimalne dodatne vrijednosti i za državu i privatne vlasnike zemljišta.
Svi privatni vlasnici zemljišta moraju biti pravedno obeštećeni u novcu, ili u vlasničkim pravima u novim kompanijama.
Izmijeniti i dopuniti Zakon o regularizaciji neformalnih objekata, kojima se na neprimjeren način omogućava legalizacija nelegalnih objekata i hotela,
u cilju ambijentalnog prilagođavanja,
zaštite prirode i zaštićenih zona s ciljem pravične nadoknade.
Realizacijom projekta Velikih investicija prioritetno rješavati pitanje izgradnje infrastrukture i komunalnog otpada.
IV. POLJOPRIVREDA I RIBARSTVO
Crna Gora treba da ima samodovoljnost u hrani, i za to ima sve pretpostavke.
U pojedinim periodima svoje istorije to je i postizala.
Normalno, koristeći sve svoje komparativne prednosti, nije potrebno da ima samodovoljnost u svakom svom proizvodu, već da to bude kumulativno.
Danas to nije slučaj.
Crna Gora iskazuje deficit u trgovini hranom više od 200 miliona tona godišnje, i čak izdvaja za uvoz vode više desetina miliona eura.
Brojni problemi se ogledaju u usitnjenosti poljoprivrednih posjeda,
niskom obimu proizvodnje po jedinici gazdinstva,
nedovoljnoj tehnološkoj opremljenosti gazdinstava,
niskoj konkurentnosti,
relativno visokim cijenama inputa,
nedovoljnom nivou primjene standarda kvaliteta,
nedovoljnim stimulativnim mjerama i podršci,
nedovoljnoj obrađenosti poljoprivrednog zemljišta,
neizgrađenoj ili lošoj infrastrukturi,
malom procentu upotrebe ribe u ishrani, maloj iskorišćenosti potencijala morskog ribarstva i marikulture.
Sa ovakvim stanjem u poljoprivredi nemamo šta da tražimo u Evropskoj Uniji.
Mjere:
Ustanoviti državnu Agrobanku za podršku razvoju poljoprivrede
i proizvodnji hrane kroz jeftine kreditne linije.
Agrobudžet će se usvajati za period od pet godina sa znatno većim izdvajanjima iz budžeta,
da bi poljoprivrednici mogli planirati svoju proizvodnju.
Povećati stočni fond, čime bi se omogućilo povećanje govedarstva za 15%, ovčarstva za 12%, svinjarstva za 30%, živinarstva za 30% do 2020. godine.
U potpunosti nadoknaditi gubitke stočarima, nastale zbog pomora stoke od bolesti, divljih životinja i drugih nesreća.
Podržati osnivanje svakog novog radnog mjesta u poljoprivredi sa beskamatnim kreditom od 10.000 € i grejs periodom otplate od 3 godine.
Za ulaganja u ruralna područja kreditni dug će biti umanjen za 20%.
Za mlade bračne parove, koji se odlučuju za povratak na selo, kreditni dug će se umanjiti za 30%.
Sistematski mijenjati pasmine goveda, ovaca, koza i svinja, koje bi bile otpornije i prilagođene za uzgajanje na našem području,
kao i produktivnije u odnosu na postojeće, tradicionalno uzgajane pasmine.
Podržati razvoj i unapređenje voćarstva, vinogradarstva i revitalizaciju maslinarstva,
pri čemu je moguć rast obima proizvodnje do 2020. godine do 30%.
Jačati razvoj biljne proizvodnje, posebno povrtarstva,
pri čemu je moguć rast obima proizvodnje do 2020. godine do 20%.
Unapređenjem stočarske proizvodnje stvoriće se  uslovi za povećanje površina pod žitima i krmnim kulturama,
pri čemu je moguć rast obima proizvodnje do 2020. godine do 20%.
Uspostaviti berzu poljoprivrednih proizvoda.
Socijalno zaštititi staračke seoske porodice.
Razvijati organsku proizvodnju.
Osnovati državni konzorcijum za upravljanje rizicima u vremenu sve izraženijih negativnih uticaja klimatskih promjena,
za stimulisanje proizvodnje i otkup i plasman poljoprivrednih proizvoda na domaćem i inostranom tržištu.
Poljoprivredno zemljište, šume i vode tretirati kao imovinu od posebnog nacionalnog značaja,
što će voditi njihovom dugoročnom održivom gazdovanju.
Povećati nivo tržišno orijentisane poljoprivredne proizvodnje sa posebnim akcentom na sjever Grne Gore.
Raditi na daljem jačanju institucija sistema.
Opšte usluge i servise u poljoprivredi podići na viši nivo kako bi se ubrzao transfer znanja od naučno-istraživačkih institucija i stručnih službi prema proizvođačima.
Podržati primijenjena istraživanja u poljoprivredi.
Podržati investicije u infrastrukturu i razvoj sela,
što će voditi povećanju životnog standarda stanovništva na selu.
Permanentno raditi na edukaciji poljoprivrednih proizvođača
i stvaranju uslova za samozapošljavanje mladih.
Podržati razvoj proizvodnih aktivnosti izvan poljoprivrede i šumarstva.
Podržati investicije za nabavku sistema za navodnjavanje sa ciljem stabilizacije poljoprivredne proizvodnje u uslovima sve izraženijeg deficita padavina.
Intenzivirati proizvodnju u zaštićenom prostoru.
Očuvati i unaprijediti proizvodnju tradicionalnih proizvoda na način što bi sirovine bile proizvedene u Crnoj Gori.
To bi vodilo afirmaciji ruralnih područja i omogućilo da se uporedo sa razvojem specifične poljoprivredne proizvodnje razvija i specifična turistička ponuda.
Poboljšati konkurentnost poljoprivrede na širem tržištu kroz podizanje nivoa tehnološke opremljenosti, uvođenje standarda i povećanje kvaliteta.
Povećati kontrolu hrane i poljoprivrednih proizvoda u skladu sa stan dardima EU, u smislu bezbjednosti i kvaliteta.
Intenzivirati aktivnosti na harmonizaciji zakonske regulative
i uspostaviti mehanizme za njenu implementaciju u praksi.
Uspostaviti Registar poljoprivrednih proizvođača.
Pojednostaviti administrativne procedure.
Definisati politiku korišćenja poljoprivrednog zemljišta.
Neiskorišćeno poljoprivredno zemljište u vlasništvu države dati na korišćenje privatnim poljoprivrednim gazdinstvima kroz stimulativne mjere.
Kvalitetno koristiti sredstva predviđena za stimulisanje razvoja ruralnih područja od međunarodne zajednice.
Podsticati povoljnim finansiranjem izgradnju prerađivačkih kapaciteta: mljekara, vinarija, mesnih prerađivačkih kapaciteta, itd.
kako bi se povećao inače veoma nizak stepen finalizacije poljoprivrednih proizvoda.
Podsticati izgradnju savremenih skladišnih kapaciteta.
Inicirati uspostavljanje kooperativa (klastera) u poljoprivredi na svim nivoima u cilju jačanja konkurentnosti i izvoznih mogućnosti.
Promovisati plasman domaćih poljoprivrednih proizvoda posredstvom turističke potrošnje
. Stimulisati povratak na nekadašnja, kao i izlazak na nova tržišta.
Obezbijediti nabavku kvalitetnog sjemenskog materijala, stočne hrane, opreme i đubriva po nižim cijenama.
Obezbijediti nabavku energenata po regresiranim cijenama.
Razvijati ribarstvo kroz planske i dugoročne programe finansiranja istraživačkih projekata za očuvanje i povećanje ribljeg fonda,
kao i otvaranje novih manjih ili većih ribnjaka.
Registrovati brendove poput standardizacije proizvodnje sira, pršute i drugih prehrambenih proizvoda.
Donijeti jasnu strategiju očuvanja agrobiodiverziteta,
i iznaći prihvatljive razvojne modele kako bi se obilje autohtonog materijala i brojne tradicionalne biotehnologije stavile u funkciju razvoja.
Čuvanjem agrobiodiverziteta čuvaju se i tradicija, kultura, stara znanja, ali i mnoge druge specifičnosti zemlje.
Zabraniti proizvodnju, uvoz i promet genetski modifikovane hrane i sjemena u Crnoj Gori.
V. ŠUMARSTVO I DRVOPRERADA
Crna Gora je nekad bila bogata i bogatim i siromašnim šumama.
Nakon toga je bila siromašna bogatim šumama, a danas je siromašna i bogatim i siromašnim šumama.
Ovakvo stanje sa šumama je posljedica nekontrolisane sječe,
nedostatka uzgojnih mjera posebno u niskim i izdanačkim šumama,
deforestacije od požara, erozije i velikih infrastrukturnih objekata,
nedostatka višenamjenskih inventura šuma,
neiskorišćenosti prirodnog prirasta,
uticaja kisjelih kiša, velikih požara,
malih investicija za biološku i tehničku reprodukciju šuma,
nedostatka sistematskog sprovođenja i praćenja mjera zaštite od požara, nedostatka zaštite od bolesti i štetočina,
nedostatka monitoringa.
Lošem stanju doprinosi i nedostatak finalizacije proizvoda i preplitanje nadležnosti.
Mjere:
Zabraniti izvoz trupaca i neobrađenog drveta.
Usvojiti novi Zakon o šumama.
Onemogućiti bespravnu sječu, krađu i devastaciju šuma.
Izraditi pravnu analizu razloga zastoja u povraćaju šuma,
i ispraviti nepravde prema bivšim vlasnicima.
Regulisati vlasništvo nad šumama.
Usvojiti strategiju razvoja drvoprerade.
Razvijati naučno-istraživačku djelatnost u šumarstvu.
Usvojiti i realizovati plan zaštite
i načina eksploatacije šuma.
Napraviti pravednu raspodjelu koncesionih prava i prava na korišćenje,
prema kapacitetima tehnologičnosti prerade
i rigorozno kontrolisati sprovođenje koncesionih ugovorenih odredbi.
Formirati izvozne klastere za drvoprerađivače.
Formirati agenciju za dizajn, istraživanje tržišta i
standardizaciju mjera, oblika, profila, alata, postupaka i informacija.
Primjenom najsavremenijeg koncepta gazdovanja povećati prirast adekvatan bonitetu zemljišta.
Povećati otvorenost šuma sa današnjih 7-15 km/1000 ha na 25 do 30km/1000 ha.
Stimulisati planinski i lovni turizam,
u okviru kojeg treba plasirati sopstveni proizvod (montažne kuće, brvnare, posredne šumske proizvode, suvenire, zdravu hranu).
Povećati proizvodnju sporednih šumskih proizvoda (pečurki, šumskog voća, ljekovitog bilja i sirovina za farmaceutske proizvode).
Povećati šumske površine pošumljavanjem sadnicama iz sopstvene proizvodnje.
Uraditi sve na uređenju šuma u cilju sprečavanja požara, fitopatoloških pojava i
unaprijediti ekološku, ambijentalnu, zdravstvenu, turističku i zaštitnu funkciju šuma.
Usvojiti stroge zakonske propise u cilju prevencije uništavanja šuma u požarima
i nelegalnom sječom.
Povećati prirast i otvorenost prevođenjem izdanačkih šuma u ekonomske,
i ojačati njihovu privrednu funkciju.
Šumski otpad tretirati kao obnovljivi energent.
Promovisati i postići najracionalniji izvoz – izvoz na kućnom pragu.
Revitalizovati drvoprerađivačke proizvodne kapacitete uvođenjem numeričke i informacione tehnologije.
Dominantno povećati učešće domaće proizvodnje, namijenjene opremanju ugostiteljskih i turističkih sadržaja.
Stimulisati proizvodnju obnovljive energije na bazi drvnog i šumskog otpada.
Preusmjeriti razvoj drvoprerade na osnovu principa kooperacije i eliminacije paralelnih kapaciteta.
Povezati, na tržišnoj osnovi, proizvodnju, stovarišta građevinskog materijala, salone i prodavnice namještaja.
Adekvatno štititi divljač.
Povećati kapacitete apsorpcije sredstava Evropske Unije i donatorskih sredstava.
Efikasnije koristiti sredstva EU fondova.
VI. SAOBRAĆAJNO-TRANSPORTNI SISTEM
Crna Gora je „crna rupa“ saobraćajno-transportnog sistema,
bilo da je u pitanju povezanost sa svijetom i regionom,
bilo da se radi o unutrašnjoj međupovezanosti.
Loš saobraćajno-transportni sistem jedan je od osnovnih limita razvoja.
Ni minimalna sredstva, dobijena tokom procesa „privatizacije“, čak i ona koja su bila namijenjena za modernizaciju i izgradnju nove putne infrastrukture, nijesu za tu namjenu utrošena.
Uz sve to, izopšteni smo iz TEN-T Transevropske transportne mreže,
a prethodni period su obilježili brojni skandali sa navodnim graditeljima i trošenjem velikih finansijskih sredstava za analize, koje su radili nekompetentni pojedinci.
Izgradnja četvrte dionice autoputa Bar-Boljare od Smokovca do Mateševa, dužine 41 km od ukupnih 169,2 km, sadrži brojne izazove i negativnosti.
Naime, cijena te dionice je 809,6 miliona €, od kojih je 85% kredit kineske „Eksim“ banke, a preostalih 15% treba da obezbijedi Vlada Crne Gore.
Radove izvodi kineski CRBC.
Projekat nije prioritetan u odnosu na ukupno stanje putne i saobraćajne infrastrukture,
ne sadrži potrebnu projektnu dokumentaciju,
nema adekvatnu geološku podlogu,
nije usaglašen sa Srbijom,
ne finansira se iz fondova EU,
nedovoljno je angažovanje crnogorskih podizvođača, radnika, sirovina i opreme, a veliko je oslobađanje od poreza.
Poseban problem je valutni rizik, jer je veliki dio kredita u dolarima, a otplaćuje se u eurima,
tako da je, usled jačanja američke valute, već poskupio za cca 150 miliona €.
Ravnomjeran i intenzivan razvoj saobraćajne infrastrukture imao bi brojne direktne i multiplikacione efekte u sferi povećanja prihoda od PDV-a i drugih poreza, te povećanja tražnje,
otvaranja novih radnih mjesta,
nove proizvodnje,
novih investicija i aktiviranja svih resursa.
Mjere:
142.  Formirati Poslovnu grupu za niskogradnju za izgradnju putne infrastrukture u svim fazama, od projektovanja do izvođenja i kontrole radova.
143.  Usvojiti strategiju razvoja saobraćajno-transportnog sistema,
koja bi se bazirala na novoj saobraćajnoj politici u skladu sa definisanom saobraćajnom politikom i koridorima Evropske Unije.
144.  Sačiniti potpunu i kvalitetnu projektnu dokumentaciju izgradnje drumske infrastrukture u Crnoj Gori.
145.  Sačiniti potpunu i kvalitetnu projektnu dokumentaciju izgradnje željezničke infrastrukture u Crnoj Gori.
146.  Formirati zajedničku komisiju sa Srbijom, Mađarskom, Rumunijom i Italijom o
izgradnji dionica autoputa Bar-Beograd-Budimpešta-Bukurešt.
147.  Formirati zajedničku komisiju sa Hrvatskom i Albanijom
za izgradnju brze primorske saobraćajnice.
148.  Formirati zajedničku komisiju sa Bosnom i Hercegovinom, Hrvatskom i Albanijom u
cilju razmatranja mogućnosti izgradnje Jadransko-jonskog autoputa.
149. Učiniti da Nikšić bude regionalno čvorište saobraćajno-transportne infrastrukture rekonstrukcijom i
završetkom putnih saobraćajnica Risan-Žabljak-Pljevlja i Nikšić-Bileća, kao i željezničke pruge Nikšić-Bileća.
150. Učiniti da Pljevlja budu regionalno čvorište saobraćajno-transportne infrastrukture izgradnjom željezničke pruge Pljevlja-Prijepolje,
kao i rekonstrukcijom putnih saobraćajnica Pljevlja-Žabljak, Pljevlja-Mojkovac i Pljevlja-Prijepolje.
151. Učiniti da Berane budu regionalno čvorište saobraćajno-transportne infrastrukture modernizacijom aerodroma,
izgradnjom željezničke pruge Berane-Bijelo Polje,
rekonstrukcijom i modernizacijom putnih saobraćajnica Berane-Rožaje-Dračenovac, Berane-Kula i Berane-Plav-Gusinje-granica Albanije.
152. Formirati zajedničku komisiju sa Srbijom, Mađarskom, Rumunijom i Italijom
za modernizaciju željezničke infrastrukture Bar-Beograd.
153. Formirati zajedničku komisiju s Albanijom za valorizaciju basena Skadarskog jezera i regulisanja vodotoka rijeke Bojane.
154. Usvojiti akcioni plan modernizacije i izgradnje putne infrastrukture u Crnoj Gori.
155. Stimulisati domaću proizvodnju materijala za izgradnju saobraćajne infrastrukture.
156. Poboljšati konkurentnost domaće transportne privrede.
157. Razvijati kooperativne odnose s privrednim subjektima i korisnicima usluga.
158. Intenzivirati proces obnove crnogorske pomorske flote kroz kupovinu brodova na tržišnim osnovama.
159. Preispitati propast velikih pomorskih kompanija u Crnoj Gori.
160. Učiniti da Luka Bar bude generator totalne logističke integracije transportnog sistema Crne Gore u cilju bolje kooperacije, koordinacije i konsolidacije aktivnosti,
poput izgradnje novog kontejnerskog terminala.
161. Definisati program revitalizacije jezerskog saobraćaja
u cilju valorizacije saobraćajnog potencijala Skadarskog jezera.
162. Riješiti probleme u vezi sa stacionarnim i pješačko-biciklističkim saobraćajem po opštinama.
163. Definisati program razvoja slobodnih carinskih zona Bar i Tivat.
164. Koristiti fondove Evropske Unije, namijenjene poboljšanju putne infrastrukture,
posebno na lokalnom nivou.
165. Formirati specijalni Vladin tim i skupštinski odbor za praćenje realizacije izgradnje dionice autoputa Smokovac-Mateševo.
VII MAKROEKONOMSKA POLITIKA
Privredna aktivnost je u padu,
budžetski prihodi su smanjeni,
a izražen je budžetski deficit u produženom vremenu,
dok javni dug brzo raste.
Visok nivo izdatih rizičnih garancija i realizacija tih garancija,
visok nivo subvencija i transfera,
visoka nelikvidnost realnog sektora,
visok nivo poreskog duga,
visok nivo neizmirenih obaveza,
rast broja računa u blokadi,
izražen konzervativizam u kreditiranju banaka,
restriktivna kreditna aktivnost,
visoko učešće nekvalitetne aktive,
nepovoljna ročna usklađenost sredstava i izvora finansiranja,
restriktivna kreditna politika,
rast kamatnih stopa,
značajan pad prometa na tržištu kapitala,
veliki deficit Fonda penzijskog i invalidskog osiguranja, rast tog deficita,
pad prihoda Fonda za zdravstveno osiguranje uz nestabilnost u Eurozoni
i visok nivo obaveza u procesu evropskih integracija,
u ovakvom ukupnom ambijentu rezultiraće bankrotstvom i dužničkim ropstvom Crne Gore.
Zato je, uz dinamičan privredni rast i mnoga sektorska rješenja,
neophodno sprovesti mnoge mjere u fiskalnoj i monetarnoj politici.
Fiskalna politika
Mjere:
166.  Usvojiti zakon o fiskalnoj odgovornosti,
kojim bi se uvela fiskalna pravila u  dijelu javnog duga, budžetskog deficita, javne potrošnje, javnih prihoda.
167.  Uravnotežiti budžet.
168.  Povećavati učešće kapitalnog i
smanjivati učešće tekućeg budžeta.
169.  Izvršiti potpunu racionalizaciju trošenja budžetskih sredstava.
170.  Povećati nivo transparentnosti fiskalne potrošnje na svim nivoima.
171.  Unaprijediti fiskalnu kontrolu i
sankcionisati neracionalnu i protivzakonitu potrošnju.
172.  Racionalizovati rad agencija i regulatornih tijela
kroz njihovu potpunu centralizaciju.
173.  Restriktivno izdavati državne garancije.
174.  Izmijeniti Zakon o zaradama i drugim primanjima državnih i javnih funkcionera.
175.  Preinačiti „bespovratne kredite“ i stambene pomoći socijalno neugroženima u stvarne kredite,
sa rokom otplate od 20 godina i srednjom komercijalnom kamatom.
176.  Preinačiti odluke o dodjeli stanova koji su dati pod povoljnim uslovima
na račun budžeta tako da se otplaćuju po punoj tržišnoj vrijednosti i kamatama na period od 20 godina.
177. Usvojiti set poreskih zakona kojima bi se izvršila reforma poreske politike,
a koja bi bila konkurentna, stimulativna, progresivna, decentralizovana i socijalna.
178. Uprostiti način plaćanja poreza.
179. Izmijeniti vrijeme i način plaćanja PDV-a da bi se poboljšala likvidnost privrede.
180. Usvojiti zakon o privatno-javnom partnerstvu.
181. Uvesti rigidnu kontrolu javnih nabavki.
182. Uvesti sistem interne revizije na svim nivoima.
183. Unaprijediti sistem upravljanja dugom.
184. Značajno smanjiti sivu ekonomiju u svim sektorima.
Monetarna politika
Mjere:
Formirati Razvojnu banku Crne Gore dokapitalizacijom Investiciono- razvojnog fonda, kreditnom podrškom pod povoljnim uslovima od strane međunarodnih finansijskih institucija, portfeljom od oko 1 milijarde eura, pokrećući dinamičan privredni rast, nove investicije, povećavajući likvidnost.
Usvojiti nacionalni plan za djelovanje u vanrednim okolnostima.
Jačati institucionalni i normativni okvir finansijskog tržišta.
Unaprijediti regulatorni okvir i kapacitete revizije i supervizije u okviru finansijskog tržišta.
Izmijeniti Zakon o obligacionim odnosima i Zakon o finansijskom lizingu.
Usvojiti Zakon o privatno-javnom partnerstvu u bankarskom sektoru.
Usvojiti Zakon o aranžmanima finansijskog kolaterala.
Harmonizovati propise koji regulišu tržište kapitala sa praksom EU.
Pojačati nadzor tržišta.
Unaprijediti zaštitu prava manjinskih akcionara.
Izvršiti reformu kontrole i rada računovodstva i revizora.
VIII POSLOVNI AMBIJENT
Stabilan i stimulativan poslovni ambijent od presudne je važnosti za razvoj ekonomije.
Poslovni ambijent u Crnoj Gori opterećen je brojnim problemima,
poput administracije koja je neefikasna i spora u sprovođenju zakonskih propisa,
i spore sudske procedure u rješavanju privrednih sporova.
I dalje su prisutne siva ekonomija i korupcija,
a nedovoljan je nivo inspekcijskog nadzora,
dok je visok stepen monopolisanosti tržišta i nelojalne konkurencije.
Tržište je nelikvidno, mnogo je barijera na lokalnom nivou,
a postoji veliki broj i visok nivo komunalnih taksi i naknada,
kao i nepoštovanje zakonskih propisa.
Mjere:
Sačiniti i sprovesti akcioni plan za reformu lakoće poslovanja.
Sačiniti i sprovesti akcioni plan regulatorne reforme.
Intenzivirati implementaciju projekta „Jednošalterskog sistema“.
Intenzivirati primjenu projekta „Objedinjenja registracija i naplata poreza i doprinosa“.
Intenzivirati primjenu i promociju projekata elektronske uprave.
Uvesti elektronsku upravu u Poresku upravu i Carinu Crne Gore.
Uvesti elektronske zdravstvene i radne knjižice.
Sprovesti praktičnu primjenu elektronskog potpisa i plaćanja preko interneta.
Intenzivirati realizaciju projekta „Giljotina propisa“.
Znatno povećati efikasnost rada državne administracije kroz obuku i profesionalizaciju.
Usvojiti novu antimonopolsku politiku.
Uspostaviti pravnu sigurnost.
Usvojiti novi Zakon o izvršenju i obezbjeđenju.
Povećati stepen saradnje sudova, inspekcijskih službi, policije i carinskih organa.
Povećati brzinu rješavanja privrednih sporova.
Povećati efikasnost implementacije izvršnog postupka.
Podržati preduzetništvo u idejnom, institucionalnom i finansijskom smislu.
Podržati domaće preduzetnike,
koji su u stanju da uposle više od 5 novih radnika kroz bespovratna sredstva od 3.000 eura po novozaposlenom radniku.
Formirati konsalting firme i klastere.
Otkloniti barijere na svakom nivou deregulacijom poslovanja i drugim načinima.
Projekat RIA (Regulatory Impact Assesment – Regulatorna procjena uticaja) razvijati u novi pravni i institucionalni okvir.
Inovirati i usaglasiti Zakon o privrednim društvima, Zakon o obligacionim odnosima i Zakon o računovodstvu i reviziji, i Pravilnik o kontrolnom okviru i sadržini računa, da bi se regulisao tretman gubitka.
Dopuniti Zakon o stečaju institutom automatskog stečaja.
IX. REGIONALNI RAZVOJ
U Crnoj Gori drastično su izražene razlike u regionalnom razvoju.
Sjever, u kojem živi 33% stanovništva, ima indeks društvene izopštenosti 5.9, što je duplo više nego u centralnom, a oko šest puta više nego u južnom dijelu Crne Gore.
Sjever je, faktički, sirovinska baza, sa kolonijalnim karakteristikama.
Takođe je izražena metropolizacija Crne Gore, jer u Podgorici radi oko 40% ukupnog stanovništva, i stvara se preko 50% BDP-a.
Problem regionalnog razvoja je, prije svega, ekonomsko pitanje.
Mjere:
Usvojiti Strategiju ravnomjernog regionalnog razvoja.
Realizacija velikog investicionog ciklusa,
od izgradnje novih hidro, termo i alternativnih energetskih potencijala,
od rekonstrukcije postojeće, do izgradnje nove saobraćajne infrastrukturne mreže,
do nove stimulativne poljoprivredne politike,
drugačije valorizacije šumskog i rudnog blaga,
nove strategije u turizmu,
što će doprinijeti ravnomjernom i dinamičnom regionalnom razvoju.
Usvojiti izmjene i dopune Zakona o koncesijama, tako da iznos koncesione nadoknade bude u direktnoj zavisnosti od projektovanog prihoda za taj sektor.
Izmijeniti Zakon o finansiranju lokalne samouprave, tako da izvorna sredstva budu kumulativno veća i stimulativna u odnosu na postojeća:
- U dijelu sopstvenih izvora prihod od PDV-a, u iznosu do 20%, preu smjeriti nerazvijenim opštinama u kojima je ostvaren.
Porez na dohodak fizičkih lica smanjiti za 5% za nerazvijene opštine.
Prihode od koncesionih i drugih nadoknada za korišćenje prirodnih bogatstava, luka i šuma uvećati za 10% od postojećih za opštine u kojima su nastali.
Na doknadu za korišćenje morskog dobra uvećati za 20% od ostvarenog na teritoriji te opštine.
- Sredstva iz egalizacionog fonda značajnije usmjeriti na razvoj nerazvijenih opština.
- Uslovne dotacije iz budžeta države unaprijediti u cilju realizacije više godišnjih investicionih projekata.
Povećati apsorpcioni kapacitet za povlačenje sredstava iz evropskih fondova.
Podsticati razvoj preduzetništva u manje razvijenim područjima tako što će:
- Razvojna banka odobravati beskamatne kredite za otvaranje novih radnih mjesta.
- Grejs period otplate kredita biti tri godine.
- Za period od pet godina se utvrditi nulta stopa poreza na profitpreduzeća.
- Formirati inkubacione i klaster firme za podršku ideja razvoja i izvozne politike.
Napraviti poseban akcioni plan za otklanjanje zaostajanja u ekonomskom razvoju sjevera Crne Gore.
X. RAZVOJ SELA
Migracije, ratovi, industrijalizacija, socijalistička i oligarhijska politika, svaki od ovih faktora na svoj način je opustošio i ostario selo.
Danas problem sela nije samo pitanje poljoprivrede,
nego i pitanje socijalne,
ekonomske,
obrazovne,
zdravstvene i
infrastrukturne politike.
To je složen problem koji iziskuje sveobuhvatnu aktivnost da bi selo „živjelo“ dvanaest mjeseci, a ne samo nekoliko mjeseci na nekoliko ognjišta.
Mjere:
Sačiniti strategiju i akcioni plan razvoja sela.
Izvršiti punu socijalizaciju sela kroz izgradnju infrastrukture
i primjenu adekvatne zdravstvene i
obrazovne politike.
U potpunosti implementirati novu poljoprivrednu politiku kroz formiranje Agrobanke,
unapređenje stočnog fonda i sistemsku zamjenu pasmina,
zatim kroz unapređenje voćarstva,
povrtlarstva i vinogradarstva,
te otkupa poljoprivrednih proizvoda,
punu zaštitu od eventualnih šteta, kao i kroz mnoge druge mjere.
Stimulativnom kreditnom i poreskom politikom, prezentovanom u prethodnim poglavljima, podržati osnivanje porodičnih gazdinstava, zadruga i malih i srednjih preduzeća.
Podržavati i više afirmisati seosku omladinu,
raditi na njenom boljem položaju,
i stimulisati povratak ljudi na selo, posebno mladih bračnih parova, kroz već prezentovane stimulativne mjere.
Zaustaviti migraciju prema urbanim centrima.
U potpunosti socijalno zbrinuti staračka domaćinstva na selu.
XI. JAVNA PREDUZEĆA
Partitokratija je danas mnogo više izražena u Crnoj Gori nego što je to bilo i u jednopartijskom sistemu.
Vrhuška na vlasti podijelila je Crnu Goru po interesnim atarima odakle crpi novac, zapošljava svoju užu i širu familiju, obezbjeđuje sebi enormne naknade, stanove, kredite, auta,
a ta javna preduzeća bilježe velike gubitke.
Takvu praksu nezajažljive partitokratije, nepotizma i klijentelizma treba energično prekinuti i
dovesti profesionalce da upravljaju javnim preduzećima.
Broj zaposlenih u javnim preduzećima je predimenzioniran,
tako je u akcionarskim društvima sa većinskim državnim vlasništvom broj zaposlenih oko 7.000, a u društvima gdje država ima kapital preko 9.000.
Uprkos tome, ovaj administrativni aparat je neprofesionalan, neefikasan, nekvalitetan i prilično spor u pružanju usluga.
Mjere:
Usvojiti novi zakon o javnim preduzećima.
U potpunosti transformisati javna preduzeća kao društva kapitala.
Omogućiti prisustvo države u ulozi korektivnog faktora u javnim preduzećima.
Profesionalizovati, digitalizovati, racionalizovati
i potpuno depolitizovati javna preduzeća
u cilju efikasnijeg rada i poboljšanja kvaliteta usluga.
Profesionalizovati upravljanje u javnim preduzećima.
Hitno promijeniti politiku subvencija javnim preduzećima.
Ukinuti upravne odbore, i tzv. bordove direktora,
i uvesti nadzor rada javnih preduzeća od strane države i opština koje su ih osnovale.
Posebna kontrola javnih preduzeća od strane Državne revizorske institucije.
Direktore javnih preduzeća birati na javnim konkursima,
pozvati na odgovornost prije isteka mandata ako ne ispune plan,
i nagrađivati ih ako unaprijede poslovanje javnog preduzeća.
Omogućiti uvođenje konkurencije na tržištu usluga,
što će dovesti do pada cijena usluga i
unapređenja njihovog kvaliteta.
XII  JAVNE NABAVKE
Sistem javnih nabavki u Crnoj Gori je birokratizovan, netransparentan,
podložan korupciji i diskriminaciji,
monopolizovan od strane režima, režimskih interesnih preduzeća i grupacija.
Pošto je riječ o velikim finansijskim sredstvima, javne nabavke treba učiniti transparentnim,
jednostavnim i efikasnim.
Mjera:
Usvojiti novi zakon o javnim nabavkama, u svemu usklađen sa direktivama i standardima EU.
C. SOCIJALNA POLITIKA
Crna Gora je država gdje u osnovi ne postoji ni socijalna pravda ni socijalna sigurnost.
Sistem socijalne zaštite je centralizovan, glomazan i neefikasan.
Birokratske procedure za ostvarivanje prava na socijalnu zaštitu su komplikovane i spore zbog neadekvatne evidencije i neumreženosti institucija.
Broj obuhvaćenih korisnika različitim oblicima i uslugama socijalne zaštite nedovoljan je u odnosu na stvarne potrebe.
Preko 70.000 građana prima neku vrstu socijalne pomoći, a mnogo veći broj živi ispod granice siromaštva.
Socijalna davanja veoma su mala, i kreću se od 19 do 120,70 eura.
Siromaštvo je vrlo izraženo kod mnogih socijalnih grupa – starih osoba, raseljenih lica, osoba s invaliditetom, djece, Roma, ruralnog stanovništva, neobrazovanih i nezaposlenih.
Veza između nezaposlenosti i siromaštva je najdirektnija,
tako da je jedan od glavnih uzroka siromaštva velika nezaposlenost.
Pored određene sličnosti sa zemljama u tranziciji i zemljama u razvoju, siromaštvo u Crnoj Gori ima i mnoge specifičnosti.
Krvavi raspad ranije domovine, ratovi, raseljavanje, izbjeglištvo,
„prljava“ neoliberalna ekonomska ideologija,
kriminogena privatizacija,
hiperinflacije,
odsustvo socijalne politike
i istinske solidarnosti,
nestanak pojedinih sektora i brojnih radnih mjesta postupno su i direktno proizveli sadašnju pogubnu socijalnu sliku Crne Gore.
Sa druge strane, socijalna politika u Crnoj Gori ne vodi se kroz neophodan višedimenzionalni pristup smanjivanju siromaštva,
jer i pored određenih finansijskih sredstava, koja se izdvajaju, ne postoje dovoljni organizacioni kapaciteti, adekvatna koordinacija državnog i lokalnog nivoa,
niti saradnja državnih institucija, nevladinog sektora i međunarodnog faktora.
Fenomen siromaštva ne posmatra se iz ugla solidarnosti, nijesu definisani sektorski prioriteti, a nedovoljna je profesionalna podrška i spremnost svih učesnika da aktivno i odgovorno djeluju u cjelokupnom procesu.
Sljedeći podaci potvrđuju krajnje lošu socijalnu i demografsku situaciju u Crnoj Gori.
Stopa nezaposlenosti iznosi 19,1%, što je 41.439 nezaposlenih lica,
od čega 21.164 čine žene.
Više od 10.000 svršenih visokoškolaca nalazi se na birou rada.
Po posljednjem popisu, broj stanovnika u Crnoj Gori iznosio je 625.266, a broj zaposlenih, po posljednjim dostupnim podacima, je 173.595, od čega je broj zaposlenih u javnom sektoru oko 60.000, od kojih je 10.500 zaposlenih na lokalnom nivou.
U akcionarskim društvima sa većinskim vlasništvom države broj zaposlenih je 6.781, a u društvima gdje država ima kapital 9.070.
Znači da je u realnom sektoru broj zaposlenih manji od 100.000.
Broj penzionera u Crnoj Gori je 124.605 a prosječna penzija je 276 €, dok minimalna iznosi 121,9 €.
Ono što posebno zabrinjava je da deficit budžeta Fonda penziono-invalidskog osiguranja pri ovako malim penzijama iznosi više od 40%.
Minimalna potrošačka korpa u Crnoj Gori je 807.9 €, a prosječna zarada nešto ispod 500 €, dok je minimalna zarada svega 193 €.
Oko 15% populacije živi u zoni apsolutnog siromaštva, a pola je blizu ove granice, dakle, njih oko 300.000.
Istraživanja pokazuju da je svako deseto dijete u Crnoj Gori gladno.
Pravo na dječiji dodatak u Crnoj Gori imaju samo djeca iz porodica korisnika socijalne pomoći, i to maksimalno troje djece iz jedne porodice, zatim djeca bez roditelja i primaoci lične invalidnine.
Iznos dječijeg dodatka, zavisno od kategorije, kreće se od mizernih 19 do 31,8 €.
Crna Gora treba da bude uređena inkluzivna zajednica,
koja pruža ista prava i mogućnosti svima,
i tako doprinese razvoju i odgovornosti svakog pojedinca kroz zajedničko identifikovanje prioriteta i uspostavljanje sistemske podrške,
zasnovane na razvijenoj mreži različitih vrsta usluga dostupnih svima.
Mjere:
Novim ekonomskim modelom,
aktivnom industrijskom politikom,
velikim investicionim ciklusom
i drugim ekonomskim mjerama koje su već predložene u ovom Programu otvoriće se najmanje 20.000 novih radnih mjesta,
ostvariće se dinamičan ekonomski rast  i značajno veći primici u budžetu.
Na taj način će se omogućiti i ostvarivanje socijalne pravde,
povećanje minimalne zarade na 350 € i minimalne penzije na 200 €.
Sprovesti solidarne mjere prema najranjivijim socijalnim grupama:
Otpis dospjelih, a neizmirenih obaveza za utrošenu električnu energiju, za sva domaćinstva u Crnoj Gori, koje se odnose na primarne objekte za stanovanje.
Otpis dospjelih, a neizmirenih obaveza za utrošenu vodu, kao i usluge odvoza i deponovanja komunalnog otpada, za sva domaćinstva u Crnoj Gori, koje se odnose na primarne objekte za stanovanje.
Otpis dospjelih, a neizmirenih poreskih obaveza po osnovu poreza na nepokretnosti, za sve porodične stambene objekte, koji se tretiraju kao primarni objekti za stanovanje.
Značajno proširiti A pozitivnu listu ljekova, koji se izdaju na teret sredstava Fonda zdravstvenog osiguranja.
Uvesti „socijalni karton“ da bismo konačno došli do pouzdanih podataka o socijalnom statusu svakog građanina Crne Gore, njegovim prihodima i imovinskom stanju.
Uraditi reviziju postojećih strategija poput Strategije o smanjenju siromaštva.
Izmijeniti zakonsku regulativu u oblasti socijalne politike, Zakon o socijalnoj i dječijoj zaštiti, Zakon o zapošljavanju, Zakon o penzijskom i invalidskom osiguranju, Zakon o zdravstvenom osiguranju i Porodični zakon,
a sve sa ciljem da Crna Gora bude država socijalne pravde,
kako je i propisano Ustavom.
Usvojiti zakon o humanitarnoj pomoći i donacijama.
Uvesti EU principe socijalne uključenosti,
sa akcentom na socijalnoj inkluziji i socijalnoj integraciji.
Definisati minimalnu zaradu od 350 €, pri čemu država treba da garantuje taj egzistencijalni minimum.
Omogućiti zapošljavanje jednog člana porodice u porodicama gdje niko nije zaposlen;
prioritet dati samohranim roditeljima.
Obezbijediti fond za jednokratne pomoći, namijenjen pojedincima i porodicama u kriznim situacijama.
Omogućiti otvaranje prodavnica za korisnike socijalne pomoći, u kojima će zbog poreskih olakšica biti znatno niže cijene.
Za korisnike materijalnog obezbjeđenja porodice obezbijediti besplatni minimalni paket električne energije, neophodan za normalno funkcionisanje domaćinstva, za svjetlo, čuvanje i spremanje hrane, i higijenu.
Voditi proaktivnu politiku u cilju rješavanja stambenog pitanja socijalno ugroženim licima.
Izvršiti reviziju rada i nadležnosti centara za socijalni rad u smislu poboljšanja njihove operativnosti, stručnosti i dostupnosti građanima,
a stimulisati proaktivan pristup rješavanju socijalne problematike i rad na terenu, a ne u kancelarijama.
Zbog sve većeg broja građana Crne Gore, koji se nalaze u zoni apsolutnog siromaštva, otvoriti narodne kuhinje u svim gradovima.
Uspostaviti jasne kriterijume za smještaj u hraniteljske porodice,
edukovati potencijalne hranitelje
i promovisati hraniteljstvo kao dobru praksu.
Smanjiti porez na neke od osnovnih životnih namirnica: meso i mesne proizvode, ribu i riblje proizvode, voće i povrće, jestiva ulja i masti, mlijeko i mliječne proizvode, dvopek i keks, trajna peciva i kolače, tjestenine, osvježavajuće napitke i mineralnu vodu, za koje do sada nije bilo poreskih olakšica.
Učiniti da se porez na dodatnu vrijednost po stopi od 0% proširi i na odjeću i obuću namijenjenu djeci predškolskog uzrasta, na dječju hranu i higijenske potrepštine za djecu.
Obezbijediti dječji dodatak za svu djecu, bez obzira na zaposlenost roditelja i broj djece u porodici.
Omogućiti nadoknadu, tj. socijalnu penziju u iznosu od najmanje 150 € po ispunjenju starosne granice za penziju svim starim licima koja nijesu ostvarila penziju po osnovu rada, ili po nekom drugom osnovu.
Omogućiti potpunu primjenu Zakona o zaštiti od nasilja u porodici,
posebno u domenu centara za socijalni rad – zaštita djece i maloljetnih lica od nasilja i zlostavljanja, uz njihovo trajno zbrinjavanje.
Osnovati Volonterski centar Crne Gore.
Razvijati socijalno preduzetništvo.
POLITIKE PREMA SOCIJALNIM GRUPAMA
XIII. POLITIKA PREMA RADNICIMA
Zbog loše sprovedenih privatizacija radnici su postali najveće žrtve tranzicije,
tako da smo dobili novu socijalnu kategoriju,
kojoj je potrebna socijalna pomoć,
a to je kategorija zaposlenih koji mjesecima ne primaju plate.
Svakodnevni su protesti i radikalni štrajkovi obespravljenih radnika,
koji su nakon decenija rada ostali na ulici,
gotovo bez mogućnosti za ponovno zaposlenje,
a zbog povećanja starosne granice za odlazak u penziju njihov položaj je postao još nepovoljniji.
Rad na crno je veoma izražen, kako kroz neformalni radni odnos, tako i kroz isplatu dijela zarada „na ruke“,
čime su kroz zakidanje doprinosa oštećeni kako zaposleni tako i socijalni fondovi.
Poslodavci u najvećoj mjeri krše Zakon o radu ne poštujući četrdesetočasovnu radnu nedjelju, odnosno osmočasovno radno vrijeme;
često se ne poštuju prava na dnevni i godišnji odmor, kao i na slobodan dan u dane državnih i drugih praznika,
jer su inspekcijske službe neefikasne i korumpirane.
Zbog neinformisanosti ili neznanja o svojim pravima, veliki broj radnika doveo je sebe u tešku situaciju potpisujući ugovore o radu često na sopstvenu štetu.
Obračun zarada u Opštem kolektivnom ugovoru nepovoljan je, i nije u skladu sa stvarnim potrebama zaposlenih, jer je neprilagođen realnim životnim uslovima.
Tako je prosječna zarada u Crnoj Gori skoro duplo niža od minimalne potrošačke korpe za četvoročlanu porodicu.
Fond za solidarnu stambenu izgradnju zloupotrijebljen je i iskompromitovan.
Zato je neophodno hitno intervenisati.
Mjere:
Učiniti da država bude garant radničkih prava.
Ne dozvoliti da radnici budu najveći gubitnici tranzicije.
Izmijeniti Zakon o radu i Opšti kolektivni ugovor, tako da se obezbijedi sigurnost radnika i
onemogući grubo kršenje radničkih prava: nezakoniti otkazi, neisplaćivanje plata, neplaćanje poreza i doprinosa, neplaćanje prekovremenog rada, neplaćanje rada nedjeljom i praznicima, nepoštovanje prava na godišnji odmor.
Povezati radni staž svim zaposlenim u firmama u restrukturiranju, privatizaciji i stečaju.
Isplatiti zaostale zarade.
Utvrditi iznos minimalne zarade na nivou od 350 €,
za radnu nedjelju u trajanju od 5 dana, za rad od 40 sati nedjeljno, sa dva slobodna dana,
a ta zarada će rasti u skladu sa rastom BDP i inflacijom.
Minimalna zarada će se povećavati u zavisnosti od ekonomskog rasta i troškova života do iznosa koji bi omogućio dostojanstvene uslove za život.
Neisplaćivanje zarada, ili isplaćivanje zarada bez poreza i doprinosa, zakonski će se tretirati kao krivično djelo.
Kroz zakonsku regulativu uvesti novi institut – obračunski list za zaradu koji će imati status izvršne isprave,
i koji će omogućiti radniku da preko suda naplati zaradu koju mu poslodavac nije isplatio, ukoliko poslodavac ima sredstava na računu.
Pojačati kontrolu, i kroz kaznene mjere onemogućiti poslodavce da prijavljuju zaposlene na propisane minimalne doprinose, isplaćujući im ostali dio zarade „na crno“.
Uvesti stroge zakonske kazne za sve poslodavce koji ne poštuju elementarne odredbe radničkih prava: pravo na četrdesetočasovnu radnu nedjelju i pravo na plaćeni godišnji odmor.
Kroz zakonska rješenja stimulisati poslodavce za sklapanje ugovora na neodređeno vrijeme.
Uvesti u svim lokalnim upravama kancelarije besplatne pravne pomoći, kao ustanove savjetodavnog tipa,
gdje se radnici mogu obratiti prije potpisivanja ugovora o radu, ponuđenog od strane poslodavca.
Usvojiti stimulativna zakonska rješenja,
koja bi podstakla poslodavce na potpisivanje kolektivnih ugovora,
kako bi se uveo red i bolje definisala prava zaposlenih i sindikata kod poslodavca.
Redefinisati postojeće kolektivne ugovore na svim nivoima,
u skladu sa najboljom praksom zaštite radnika, i uspostaviti obavezu njihovog potpisivanja.
Edukovati radnike o pitanjima njihovih prava kako bi ih relaksirali od straha od otkaza.
Omogućiti radnicima prekvalifikaciju i usavršavanje u skladu sa potrebama tržišta rada.
Stimulisati sindikalni pluralizam.
Otvoriti široki socijalni dijalog radi dogovora o sadržaju „Socijalnog pakta“ kao temelja nove ekonomske, razvojne i socijalne politike.
Nacionalizovati Fond za solidarnu stambenu izgradnju,
kako bi se preko njega gradili socijalni stanovi i omogućilo radnicima koji nemaju platežnu sposobnost da na tržištu sami kupe stan, da mogu da koristesocijalne stanove u vlasništvu države po znatno nižoj zakupnini od tržišne u iznosu od 1 €/m2.
Ustanoviti fond za žrtve tranzicije,
u koji bi se usmjeravala sredstva od prodaje i rentiranja oduzete imovine, stečene nelegalnim putem.
XIV.  POLITIKA PREMA LICIMA SA INVALIDITETOM
Od ukupnog broja stanovnika Crne Gore 10% osoba je sa invaliditetom.
One su nedovoljno integrisane u našu društvenu zajednicu.
Maltene su nevidljive za javnost, i ponekad nepotrebno ograničene na svoje domove ili institucije.
Zbog nemogućnosti adekvatnog zapošljavanja veliki broj ovih lica nalazi se u stanju socijalne potrebe.
U Crnoj Gori mali procenat osoba sa invaliditetom uključen je u neku profitabilnu aktivnost,
ali se sve one ne smatraju zaposlenima.
Nebriga države o ovim licima je očigledna u primjeru da su sredstva, namijenjena za profesionalnu rehabilitaciju i zapošljavanje lica sa invaliditetom, u iznosu većem od 34 miliona €, preusmjerena u druge svrhe, čime su ova lica značajno oštećena i prekršena njihova prava na rad.
Bez obzira na donošenje strategije i akcionih planova, kao i na zakonske regulative koje se tiču lica sa invaliditetom, još uvijek postoji značajna diskriminacija ovih lica i
u oblasti obrazovanja
i zapošljavanja,
kao i u sferi kulturnih i sportskih aktivnosti
i uopšte integrisanja i aktivnog učešća u društvenom i javnom životu.
Za neke kategorije građana ne postoje razvijeni programi podrške, npr. nema razvijenih servisa za osobe sa psihičkim smetnjama.
Mjere:
Dosljedno realizovati Strategiju za lica s invaliditetom
i sprovoditi odrednice iz Akcionog plana.
Uključiti lica s invaliditetom u kreiranje politika,
podsticati ih na aktiv-nu društvenu participaciju u svim segmentima života, od obrazovanja, kulture, preko zapošljavanja, sve do aktivnog penzionisanja.
Realizovati subvencioniranje države u troškovima liječenja i rehabilitacije lica,
posebno djece s invaliditetom.
Učiniti ortopedska i druga pomagala pristupačnim uz značajne držav ne subvencije ili kompletno pokriće troškova.
Omogućiti kontinuiranu rehabilitaciju u mjestu boravka ili odgovarajućoj zdravstvenoj ustanovi u Crnoj Gori.
Izdvajati iz budžeta značajne iznose za sportske i kulturne aktivnosti lica sa invaliditetom.
Razvijati programe podrške za osobe sa psihičkim smetnjama.
Formirati fond za finansiranje izgradnje ili kupovinu stanova za lica sa invaliditetom koja to ne mogu ostvariti u okviru svoje porodice.
Obezbijediti finansijsku pomoć za samoorganizovanje lica sa invaliditetom,
a u saradnji s Advokatskom komorom Crne Gore omogućiti im besplatnu pravnu pomoć za ostvarivanje njihovih zakonskih prava.
Značajno stimulisati zapošljavanje lica sa invaliditetom.
Ukloniti građevinske i druge barijere za nesmetano kretanje lica sa invaliditetom, i omogućiti im pristup svim javnim, obrazovnim i kulturnim ustanovama, ugostiteljskim i stambenim objektima,
kao i adekvatno korišćenje javnog saobraćaja, sve u skladu sa normama razvijenog svijeta.
Učiniti da se socijalna davanja licima s invaliditetom podignu na dostojanstven nivo.
Stimulativnim mjerama i raznim vidovima podrške podsticati lica sa invaliditetom na zasnivanje porodice i samostalan život.
XV POLITIKA PREMA MLADIMA
Nedovoljan je broj mladih na mjestima odlučivanja.
Nezaposlenost, neinformisanost i nedostatak kvalitetne ponude za provođenje slobodnog vremena ključni su problemi sa kojima se mladi suočavaju.
Dvadesetšestogodišnja vladavina jedne partije dovela je do toga da je među mladima prisutna apatija i inertnost,
i gotovo potpuno odsustvo građanskog aktivizma.
„Odliv mozgova“ je u porastu, pa nemali broj biološki i intelektualno najkvalitetnijeg dijela stanovništva napušta Crnu Goru.
Sve manji broj mladih zasniva bračnu zajednicu.
Stanovništvo nam ubrzano stari.
Društvena marginalizacija mladih najgori je oblik trošenja društvenog kapitala.
O njima se najčešće govori u kontekstu delinkvencije, bolesti zavisnosti, ekscesa.
Međutim, nijesu društveni problem mladi, nego nedovoljna zainteresovanost države za mlade predstavlja jedan od gorućih društvenih i političkih problema.
Mjere:
Otvaranjem novih 20.000 radnih mjesta omogućiće se zapošljavanje mladih,što će uz povoljno stambeno zbrinjavanje biti prva i prioritetna mjera buduće Vlade DF-a.
Gledati na mlade kao na društveni potencijal, a ne kao društveni problem.
Omogućiti veće učešće mladih u procesima odlučivanja.
Podsticati preduzetništvo mladih osoba kroz otvaranje povoljnih kreditnih linija za mlade preduzetnike početnike.
Najniži iznos kredita bio bi 10.000 eura sa grejs periodom od dvije do pet godina bez kamate.
Uvesti podsticajne mjere za poslodavce koji zapošljavaju mlade radnike.
Omogućiti da mladima tržište rada bude više dostupno, kroz odgovarajuće projekte i trening programe kojima mogu da prošire svoja znanja i vještine.
Omogućiti adekvatno stambeno zbrinjavanje mladih kroz različite programe za kupovinu stanova pod povoljnim uslovima, direktno od investitora ili izvođača,
sa tačno utvrđenim anuitetima uz minimalnu kamatnu stopu, značajno povoljniju u odnosu na one koje nude komercijalne banke.
Povećati iznos studentskog kredita za 100%.
Podsticati sistemsko finansiranje lokalnih programa vezanih za mlade.
Unaprijediti zakonodavstvo koje se odnosi na potrebe mladih.
Podsticati političke stranke na veću zastupljenost mladih u predstavničkim tijelima.
Stimulisati građanski aktivizam mladih.
Unaprijediti nacionalnu strategiju za mlade.
Podsticati politiku za mlade, zasnovanu na univerzalnim vrijednostima pluralističke demokratije i ljudskih prava,
koja će težiti ostvarivanju ciljeva kao što su pravda, poštovanje identiteta i nacionalne kulture, uz stvaranje jednakih šansi za sve.
Podsticati volonterizam kod mladih, kao vid slobodne aktivnosti i doprinosa zajednici.
Promovisati mobilnost mladih uklanjanjem administrativnih i finansijskih barijera i
podsticanjem razvijanja kvalitetnih projekata.
Osnovati nacionalnu agenciju za pitanja mladih i fond za mlade.
Promovisati neformalnu edukaciju mladih i
razvoj odgovarajućih oblika priznavanja iskustava i vještina stečenih prije svega u okviru organizacija civilnog društva i drugih oblika volonterskog angažovanja na lokalnom, nacionalnom i evropskom nivou.
XVI. POLITIKA PREMA PENZIONERIMA
U Crnoj Gori živi 124.605 penzionera.
Od tog broja 115.825 su korisnici prava na penziju u Crnoj Gori, a 8.780 u inostranstvu.
Minimalna penzija iznosi 121,9 €, a prosječna 276,1 €.
Oko 4.500 penzionera prima minimalnu penziju.
Model usklađivanja penzija je neadekvatan.
Fond penzijsko-invalidskog osiguranja je u deficitu većem od 40% i pored ovako niskih iznosa penzija.
Besplatna zdravstvena zaštita obezbijeđena je penzionerima iznad 65 godina
kao i dio ljekova kojih najčešće nema u javnim apotekama, pa su penzioneri prinuđeni da ih kupuju u privatnim apotekama.
Kako bi penzionerima omogućili dostojanstvenu starost, treba preduzeti sljedeće
Mjere:
Obezbijediti rast penzija u skladu sa realnim troškovima života.
Obezbijediti da prosječna penzija ne bude manja od 65% od prosječne zarade na nivou države.
Reformisati Fond penziono-invalidskog osiguranja da pod određenim finansijskim  uslovima, i u određenom vremenu, stekne svojstvo investicionog fonda, da bi se smanjio deficit i ostvario suficit.
Izmijeniti Zakon o penzijsko-invalidskom osiguranju u smislu smanjenja starosne granice za odlazak u penziju.
Stimulisati uvođenje II stuba reforme penzionog sistema.
Promijeniti sadašnji neadekvatan način obračuna penzija, da se usklađenost penzija vrši dva puta godišnje, i da zavisi od rasta ili pada prosječne zarade na nivou države.
Za obračun penzija računati 15 „najboljih“ godina, onih za koje su uplaćivane najveće stope doprinosa.
Godine provedene na služenju obaveznog vojnog roka uračunati u penzioni staž.
Uvesti penzioni minimum od 200 €, ispod koga se ne smije naći ni jedan penzioner.
Država treba da subvencionira iz budžeta razliku do minimalne za one penzionere čija je penzija manja od nje.
Posebno voditi računa o zdravstvenoj zaštiti penzionera.
Proširiti pozitivnu listu ljekova za penzionere.
Voditi proaktivnu politiku za rješavanje stambenih potreba penzionera.
XVII. POLITIKA PREMA STARIM LICIMA
Crna Gora spada u evropske zemlje sa visokim indeksom starenja.
Skoro petina stanovništva je starija od 65 godina, dakle, oko 125.000,
a u broju starih posebno prednjače opštine na sjeveru Crne Gore, Plužine, Šavnik, Žabljak i Pljevlja.
Starenje stanovništva sobom nosi sve veće zahtjeve u oblasti ne samo socijalne zaštite,
već i drugim oblastima, posebno u sferi zdravstvene zaštite po pitanju njege
i u oblasti penzijsko-invalidskog osiguranja.
Međutim, ne postoji pravi uvid u stanje u kojem se nalaze stara lica, u njihov socijalni i zdravstveni položaj, kao ni u brigu o njima i njihovim stvarnim potrebama.
U Crnoj Gori postoje samo dva državna doma za stare, u Risnu i Bijelom Polju, ukupnog kapaciteta 650 mjesta, što ni po kapacitetu ni kvalitetu usluga ne odgovara stvarnim potrebama.
Posebno je otežan smještaj starih lica s demencijom i duševnim oboljenjima, što čini jednu od najugroženijih grupa,
kao i samohrani i hronično i mentalno oboljeli, koji u sadašnjem sistemu ne mogu dobiti gotovo ni minimalnu podršku.
Cijene smještaja su prilično visoke, i kreću se od 300 € za fizički i psihički sposobne, do 450 € za smještaj na odjeljenja palijativne njege, gdje su nepokretni i teško pokretni, a ista cijena je i na odjeljenju za demenciju.
Jedino u Nikšiću postoji centar za dnevni boravak starih lica.
Podgorica, kao Glavni grad, u kojoj živi gotovo trećina ukupnog stanovništva, nema ni dom za stare, ni dnevni centar,
što ukazuje na nebrigu državne i lokalne vlasti o ovoj najranjivijoj grupi građana.
Projekat kućne pomoći starim licima „Pomoć u kući“, kojim je bilo obuhvaćeno 1200 starih lica,
i uposleno 170 geronto-domaćica,
u mnogim opštinama se više ne realizuje, iako postoji potreba da se nastavi sa ovim projektom.
Sada je taj broj značajno redukovan, a svega 29 ih je koje finansira Zavod za zapošljavanje, dok ostalim, prema mogućnostima, nadoknade daju lokalne samouprave i NVO „Karitas“.
Takođe, nema adekvatne organizacije da se starim licima da prioritet pri čekanju za specijalističke preglede,
i organizovanje redovnih posjeta za samohrana i nedovoljno zbrinuta stara lica.
Mjere:
Omogućiti naknadu u vidu egzistencijalnog minimuma, ili tzv. socijalnu penziju, od najmanje 150 € po ispunjenju starosne granice za penziju svim starim licima koja nijesu ostvarila penziju po osnovu rada, ili po nekom drugom osnovu.
Preko Instituta za zdravlje sagledati stvarno stanje u vezi sa starim licima,
posebno onim koja su u stanju socijalne potrebe i tuđe pomoći i njege.
Kroz privatno-javno partnerstvo otvoriti u svim opštinama domove za stare.
Otvoriti kapacitete za stacionarnu njegu osoba starije životne dobi kojima je potrebna stalna medicinska pomoć i njega.
Otvoriti poludnevne, dnevne i privremene smještajne kapacitete i servise za pomoć i njegu u kući starih lica kroz organizovanje geronto-domaćica,
fizičko zbrinjavanje,
socijalno-psihološku podršku,
zdravstvenu kontrolu i pažnju.
Obezbijediti sredstva u budžetu lokalne samouprave za ove namjene, vodeći računa o regionalnoj ujednačenosti smještajnih kapaciteta.
Stimulisati poreskim olakšicama privatne investitore da ulažu u ove svrhe.
Nastaviti sa programom „Pomoć i njega u kući za stare i nemoćne osobe“ i obuhvatiti što veći broj korisnika u svim opštinama.
Omogućiti sredstva na lokalnom nivou za dovoljan broj geronto-domaćica, kako bi se pokrila ne samo gradska, već i seoska područja.
Ovim se podstiče zapošljavanje, s jedne,
i socijalna odgovornost prema starim i nemoćnim licima, sa druge strane.
Otvoriti Call centar stalno dostupan starim i nemoćnim licima.
Razvijati hraniteljstvo za stara lica.
Posebno definisati zdravstvenu zaštitu starih lica kako bi im se obezbijedio lakši i brži pristup za zadovoljavanje zdravstvenih potreba.
Pristup ljekovima i ostvarenju bonifikacija treba uprostiti i osloboditi od suvišne birokratizacije.
Starim i iznemoglim licima, u stanju socijalne potrebe i brige, omogućiti dostavu jednog toplog obroka na kućnu adresu.
XVIII. POLITIKA PREMA PORODICI
Patrijarhalna porodica, kakvom možemo okarakterisati prosječnu porodicu u Crnoj Gori, nalazi se u stanju krize i promjene položaja, uloge i značaja u savremenom društvu.
Današnja crnogorska porodica opterećena je mnoštvom problema, kao što su:
siromaštvo,
nasilje unutar porodice,
traganje za putevima slobode i samostalnosti njenih članova,
gubljenje identiteta i uloge osnovne ćelije društvene strukture.
Poseban problem predstavljaju grupe i zajednice koje se javljaju sa namjerom da postanu alternativa klasičnoj porodici (kohabitacija, brakovi bez djece, samohrane majke, očevi sa djecom bez supruge).
Uporedo s globalizacijom nastupila je i liberalizacija u društvu i društvenim odnosima od ekonomije do kulture.
Globalizacija je pokrenula transformaciju svih tradicionalnih, konzervativnih i dogmatskih elemenata u strukturi savremenog društva.
Krajem XX vijeka pod dejstvom globalizacije i liberalizacije došlo je do raspada socijalističkih društava i njihovog ulaska u proces tranzicije ka tržišnoj privredi i demokratiji.
U nekim od tih društava (kao što je bivša SFRJ ) došlo je do otvorenih etničkih sukoba i izbijanja građanskog rata.
Ova pojava dovela je do razaranja velikog broja porodica i narušavanja ranijeg porodičnog života,
a to je praćeno izbjeglištvom, migracijama i gubljenjem porodičnih veza.
Iako je Crna Gora najmanje od bivših republika SFRJ osjetila te posljedice,
ipak se veliki broj porodica u izbjeglištvu našao i u Crnoj Gori.
Prosječna porodica u Crnoj Gori danas je veoma ugrožena.
Standard je na niskom nivou, dok je veliki broj porodica na samoj ivici egzistencije.
Patologija porodice veoma je izražena jer veliki broj porodica ima problem sa narkomanijom, alkoholizmom ili nasilnim ponašanjem nekog od članova.
Najveći broj mladih parova teško se odlučuje na sklapanje braka zbog materijalne nesigurnosti,
nemogućnosti da zbog izraženog nepotizma i klijentelizma nađu adekvatan posao, i
nemogućnosti da riješe stambeno pitanje.
Natalitet opada iz istih razloga,
a sve je veći broj razvoda,
nasilničkog ponašanja koje nerijetko ima i tragičan ishod.
Prisutan je i rast nasilničkog ponašanja kod djece,
vršnjačko nasilje je sve izraženije, kao i niz drugih negativnih pojava.
Istraživanja ukazuju da ovi problemi u velikoj mjeri postoje i u Crnoj Gori, ali u našem društvu, kao još uvijek prilično patrijarhalnom,
ovakvi problemi se skrivaju od javnosti, jer je kod nas i dalje sramota priznati da ste siromašni, da imate člana porodice koji je narkoman, ili da trpite nasilje.
Većina pitanja od egzistencijalne važnosti za porodicu nerješiva su bez šireg društvenog i institucionalnog angažmana i aktivnog učešća svih činilaca društva.
Mjere:
Obezbijediti dječji dodatak za svu djecu.
Obezbijediti jedan besplatan obrok u osnovnim školama.
Omogućiti zapošljavanje jednog člana porodice u porodicama gdje niko nije zaposlen.
Dati subvencije poslodavcima koji prednost pri zapošljavanju daju samohranim roditeljima,
uz uslov da se radi o stupanju u stalni radni odnos.
Omogućiti samohranim roditeljima, čije je dijete u predškolskom ili osnovnoškolskom uzrastu, skraćeno radno vrijeme od šest radnih sati i slobodan vikend.
U saradnji sa lokalnim samoupravama realizovati projekat kojim će se omogućiti adaptacija svih neiskorišćenih prostorija u zgradama,
i time samohranim roditeljima, koji su podstanari, obezbijediti besplatno stanovanje.
Obezbijediti subvencije samohranim roditeljima pri plaćanju režija (struja, voda, telefon...).
Dati blaže kriterijume za pravo na materijalno obezbjeđenje porodice kad su u pitanju samohrani roditelji.
Zaštititi samohrane roditelje od dobijanja otkaza dok dijete ne završi osnovnu školu.
Smanjiti porez na neke od osnovnih životnih namirnica: meso i mesne proizvode, ribu i riblje proizvode, voće i povrće, jestiva ulja i masti, mlijeko i mliječne proizvode, dvopek i keks, trajna peciva i kolače, tjestenine, osvježavajuće napitke i mineralnu vodu, za koje dosad nije bilo poreskih olakšica.
Učiniti da se porez na dodatnu vrijednost po stopi od 0% proširi i na odjeću i obuću namijenjenu djeci predškolskog uzrasta, na dječju hranu i higijenske potrepštine za djecu.
Unaprijediti zakonsku regulativu koja se odnosi na potrebe i probleme prosječne porodice u Crnoj Gori,
kao što je sprečavanje nasilja u porodici,
regulisanje prava i obaveza podstanara i stanodavaca,
onemogućavanje kupovine alkohola maloljetnim licima
i pojačane kaznene mjere za točenje alkohola maloljetnicima, pronatalitetne mjere, itd.
Definisati zadatke pojedinih resora, nadležnih organa državne uprave i javnih ustanova u ispunjenju međunarodnih, ustavnih i zakonskih obaveza Crne Gore u vezi sa porodicom.
Politikom za porodicu omogućiti lakšu i manje bolnu transformaciju tradicionalne porodice u savremenu porodicu sa zadržavanjem pozitivnih vrijednosti, koje baštini crnogorska porodica, a koje se polako gube u procesima globalizacije.
Izgraditi konstruktivan i partnerski odnos s nevladinim organizacijama,
kao i s jedinicama lokalne samouprave u jačanju porodice kao nukleusa zdravog društva.
Podsticati organizovanje građana u udruženja koja se bave zaštitom prava porodica u podstanarskom statusu.
Podsticati sve oblike zapošljavanja,
samozapošljavanja i porodičnog preduzetništva,.
pridajući posebnu pažnju zapošljavanju mladih i stvaranju novih razvojnih mogućnosti u manjim mjestima i manje razvijenim krajevima, kako bi se poboljšala demografska slika Crne Gore
Podsticati uvođenje sistema pronatalitetnih mjera.
Uvesti jednokratnu pomoć za svako novorođenče u visini prosječne plate u Crnoj Gori.
Nezaposlenim porodiljama omogućiti mjesečnu nadoknadu od 200 eura u trajanju od 12 mjeseci.
Omogućiti da Fond zdravstva pokriva troškove najmanje tri pokušaja potpomognute (vještačke) oplodnje.
Obezbijediti proširenje postojećih prostornih kapaciteta, i izgradnju novih vrtića i njihovo radno vrijeme prilagoditi radnom vremenu roditelja.
Obezbijediti kvalitetan produženi boravak za djecu koja idu u prva četiri razreda osnovne škole.
Omogućiti besplatne udžbenike za prva četiri razreda osnovne škole,
sa tendencijom da se svake naredne godine obuhvati još jedan razred.
Djeci iz jednoroditeljskih porodica obezbijediti besplatne udžbenike za osnovno i srednjoškolsko obrazovanje.
Porodicima sa više od troje djece obezbijediti besplatne udžbenike za osnovno i srednjoškolsko obrazovanje.
Obezbijediti da samohrani roditelji imaju prednost pri dodjeli i popust pri kupovini stana.
Stvoriti pravne, materijalne i druge pretpostavke da mladi bračni parovi dođu brže do stana.
Založiti se da se u okviru centara za socijalni rad osnuje Porodično savjetovalište sa stručnim timom, stalno dostupnim građanima za rješavanje porodične patologije.
Osnovati alimentacijski fond za djecu razvedenih roditelja koji izbjegavaju plaćanje alimentacije.
XIX POLITIKA PREMA ŽENAMA
Iako je rodna ravnopravnost ustavna kategorija,
svjedoci smo da je u praksi sasvim drugačija situacija.
Žene su diskriminisane prilikom zapošljavanja,
svaka treća trpi neki vid nasilja u porodici,
a u sferi odlučivanja dominiraju muškarci.
Zato je neophodno učiniti korak naprijed i početi rješavanje brojnih problema koji se tiču žena, bez obzira na vjeru, naciju ili bilo koju drugu pripadnost.
U posljednjih 10 godina Crna Gora je zaboravila da je Ustavom proklamovana kao država socijalne pravde.
Na desetine hiljada je nezaposlenih i loše plaćenih žena, što  nas, kao društvo, obavezuje da se više angažujemo po tom pitanju.
Žene su najveće žrtve tranzicije.
Treba nam pravednija i humanija država, a mi predlažemo sljedeće
Mjere:
Ekonomska nezavisnost žena je jedan od naših prioriteta.
Boljom raspodjelom društvenog bogatstva,
usmjeravanjem na socijalne programe,
oporezivanjem bogataša,
i konfiskovanjem imovine stečene kriminalom,
kao i raskidom štetnih ugovora,
moguće je obezbijediti sredstva za značajno poboljšanje ekonomskog položaja žena.
Otvoriti Centar za žensko preduzetništvo, kako na državnom tako i na lokalnim nivoima.
Obezbijediti povoljne kreditne linije za žensko preduzetništvo u iznosu od najmanje 10.000 €, sa grejs periodom od 2 do 5 godina i umanjenjem kreditnog duga za iznos od najmanje 1.000 €.
Iznosom od bespovratnih 1.000 € država će pomoći početak malog ženskog biznisa.
S obzirom na to da oko 40.000 žena radi najteže i najslabije plaćene poslove u trgovini i uslugama, pored utvrđivanja minimalne zarade od najmanje 350 €, pozitivnom diskriminacijom umanjiti poreze i doprinose na teret zaposlenih žena,
kako bi im se povećala neto zarada.
Uvešćemo značajne podsticajne mjere za poslodavce koji zapošljavaju samohrane majke.
Ovo je neophodno, posebno u slučajevima gdje je žena usljed porodičnog nasilja ostala bez prihoda.
Otvorićemo posebne programe u okviru Zavoda za zapošljavanje, kojiće omogućiti bržu prekvalifikaciju žena u znanjima koja su konkurentnija na tržištu rada.
Za one žene koje nijesu u mogućnosti da rade, žene domaćice, žene na selu, koje najčešće nose teret čitavog posla oko imanja i domaćinstva, obezbijediti socijalnu penziju u iznosu od najmanje 150 € kad navrše 60 godina starosti.
Istrajati na zaštiti majki sa troje i više djece tako što će se dodatno unaprijediti postojeći zakon i
uskladiti sa evropskim standardima u toj oblasti.
Obezbijediti nezaposlenim majkama novčanu naknadu od 200 € za vrijeme trudnoće,
kao i adekvatnu podršku tokom trajanja porodiljskog odsustva.
Obezbijediti dvogodišnje porodiljsko odsustvo majkama koje su rodile treće i svako sljedeće dijete.
Dati samohranim majkama mogućnost porodiljskog odsustva dok dijete ne navrši 3 godine.
Smatramo da je u eri savremenih tehnologija lakše nego ikada prije raditi od kuće, te u tom pravcu stimulisati poslodavce da ženama, koje odaberu tu opciju, to i omoguće.
Osnovati održivi Alimentacioni fond koji će omogućiti isplatu zakonskog prava na alimentaciju.
Osnovati Fond za naknadu štete žrtvama nasilja, a to su najčešće žene.
Uvesti obavezne i besplatne preventivne zdravstvene preglede dojke i grlića materice.
Obezbijediti pokretne ambulante za ovu vrstu pregleda žena u ruralnim djelovima.
Širokom kampanjom podizati svijest o značaju prevencije ovih oboljenja.
Omogućiti o trošku države finansiranje minimum tri pokušaja vještačke oplodnje za parove koji ne mogu na drugačiji način da dobiju dijete.
Na nivou lokalnih samouprava organizovati „bebisiting“ servis po satu, kao i tokom noći za žene koje rade noću.
Otvoriti ženske centre za liječenje bolesti zavisnosti.
Zalagati se za veće učešće žena na mjestima odlučivanja, jer je to garant ostvarenja politike namijenjene ženama.
XX. POLITIKA PREMA IZBJEGLIM I RASELJENIM LICIMA
Raspadom SFRJ došlo je do otvorenih etničkih sukoba i izbijanja građanskog rata,
što je prouzrokovalo priliv velikog broja izbjeglih i raseljenih lica u Crnu Goru.
Prema zvaničnoj statistici, u Crnoj Gori trenutno boravi 10.985 interno raseljenih lica sa Kosova, dok je broj raseljenih lica iz bivših jugoslovenskih republika 5.769.
Država nije vodila intenzivnu i proaktivnu politiku prema ovoj socijalnoj grupaciji, pa se mnogi, koji su odabrali Crnu Goru za trajno utočište, nalaze u veoma lošem materijalnom položaju, na rubu egzistencije, u neuslovnim stambenim objektima, a nakon velikog požara u izbjegličkom naselju živi se u šatorima.
Zbog toga je neophodno hitno djelovati.
Mjere:
Izvršiti izmjene Zakona o državljanstvu u cilju izjednačavanja određenih kategorija izbjeglica sa crnogorskim iseljenicima.
Omogućiti jednak tretman izbjeglicama i raseljenim licima, kao i crnogorskim državljanima u vezi sa socijalnim davanjima.
Preduzeti maksimalne mjere u cilju naturalizacije izbjeglica i raseljenih lica.
Voditi proaktivnu politiku u pravcu stambenog zbrinjavanja izbjeglih i raseljenih lica.
Zajedno sa međunarodnom zajednicom rješavati pitanja izbjeglica.
Zajedno sa domicilnim zemljama rješavati pitanja izbjeglica.
D. DRŽAVNA POLITIKA
Izgradnja Crne Gore kao demokratske,
građanske
ekološke,
prosperitetne i integrisane države,
zasnovane na vladavini prava,
u kojoj je obezbijeđeno ostvarivanje i zaštita ljudskih prava,
socijalna sigurnost,
nezavisnost institucija,
ravnomjeran i dinamičan razvoj,
efikasan i kvalitetan rad pravosudnih organa,
države koja bi bila racionalna i efikasna, danas je deklarativni a ne suštinski cilj.
Pojedini procesi su čak i retrogradni, jer su određeni interesima, neznanjem i nespremnošću režima i pojedinih struktura, a ne javnim interesom.
Uslov svih uslova izgradnje pravne države je smjena režima,
preispitivanje prošlosti i sadašnjosti,
te postizanje konsenzusa svih relevantnih činilaca da se strateški upravlja sveukupnim razvojem i
preduzimaju mjere i aktivnosti kako bismo u dogledno vrijeme imali drugačiju i modernu Crnu Goru,
u kojoj bi se svaki građanin osjećao sigurno i uvaženo,
i doživljavao Crnu Goru kao svoj dom, bez obzira na svoju posebnost.
XXI. SKUPŠTINA CRNE GORE
Skupština Crne Gore bi trebalo da bude osnovni konstituent parlamentarnog sistema i života, središnji organ u sistemu vlasti, centralno mjesto gdje se uspostavlja i donosi opštedruštveni konsenzus.
Skupština mora postati institucija od povjerenja u kojoj se donose strateške odluke,
gdje se procesi definišu i kontrolišu,
gdje se u velikoj mjeri ostvaruje princip suverenosti građana preko svojih suverenih predstavnika.
Skupštinski rad mora biti transparentan i principijelan.
Mjere:
Reafirmisati parlament i parlamentarizam tako da imaju puni autoritet demokratskog narodnog predstavljanja.
Usvojiti Zakon o Skupštini Crne Gore, kojim bi se definisali prava i obaveze kao čvorišne tačke,
unaprijedila pravno-sistemska uloga,
modernizovalo funkcionisanje,
uredio način donošenja zakona, posebno onih po hitnom postupku,
unaprijedila kontrolna funkcija,
pokretanje pitanja povjerenja i interpelacije cijele Vlade i pojedinog ministra, i to sve se izdiglo na mnogo viši nivo u odnosu na postojeći Poslovnik.
Usvojiti novi Poslovnik Skupštine Crne Gore, kojim bi se definisala nova organizacija, broj i nadležnosti pojedinih odbora, sastav i djelokrug nadležnosti Kolegijuma, Predsjednik kao „spiker parlamenta“, premijerski sat i poslanička pitanja, stručno-ekspertski kapaciteti podrške, usavršavanje i raspodjela sredstava.
Usvojiti Zakon o izboru poslanika, kojim bi se omogućila neposrednost izbora
i autonomnost poslanika.
Predsjednik Crne Gore i poslanici, koji su dobrovoljno ostvarili penzije na osnovu tih funkcija, ne mogu se ponovo kandidovati za Predsjednika i poslanika.
Pokrenuti izmjenu Ustava u dijelu ograničenja trajanja mandata za najviše državne funkcionere.
XXII. VLADA CRNE GORE
Vlada Crne Gore u budućnosti mora sprovoditi odluke
i garantovati poštovanje zakona.
Ova danas ne samo što ne donosi autonomne odluke, ne da je ne krase znanje i analitičnost, ne da ne radi u javnom interesu, već ne poštuje ni odluke Skupštine Crne Gore, i čak osniva i ukida ministarstva bez ikakve zakonske procedure.
Nova Vlada će preispitati uredbe i rješenja na osnovu kojih postoji nepristojno mnogo potpredsjednika Vlade, pomoćnika ministara i službenika.
Preispitaće se dodjeljivanje naknada, nagrada, troškovi reprezentacije, procedure za dodjeljivanje stanova, službenih kola, itd.
Posljednja raspodjela stanova i kredita, koja je proglašena službenom tajnom, a ipak dospjela u javnost, pokazala je svu bahatost ovog režima i potpunu otuđenost od realnosti, bilo da je u pitanju finansijski deficit ili standard građana.
To je više nego očigledan primjer zloupotrebe službenog položaja i korupcije.
Neophodno je odrediti poziciju Vlade u sistemu vlasti, njenu organizaciju, princip rada i obezbijediti javnost utroška sredstava.
Mjera:
Usvojiti zakon o Vladi Crne Gore kojim bi se utvrdila prava i obaveze, definisala organizacija, broj ministarstava, ministara i pomoćnika, definisali uslovi rada primjereno i veličini Crne Gore i sadašnjem stanju.
XXIII. JAVNA UPRAVA
Javnu upravu u Crnoj Gori karakteriše pretjeran broj institucija i zaposlenih, posebno u odnosu na broj stanovnika, tako da smo u tom smislu jedan od najnegativnijih primjera u svijetu.
Broj zaposlenih u javnoj upravi je zapanjujućih više od 60.000,
što predstavlja pravu glasačku mašineriju režima.
Uprkos tom broju, javna uprava je neefikasna, nizak je stepen profesionalnosti,
visok stepen korupcije, nepotizma, klijentelizma,
a prisutna je pretjerana papirologija u poslovanju.
Nedovoljno se koriste savremene informaciono-komunikacione tehnologije,
slaba je informatička umreženost institucija,
nema podsticaja i stimulacije zaposlenih za inovacije i uspješan rad.
Jednom riječju, javna uprava u Crnoj Gori je preglomazna, neprofesionalna, partijski obojena, preskupa, neefikasna,
i u velikoj mjeri korumpirana.
Kao takva ne može odgovoriti ni crnogorskim potrebama ni zahtjevima Evropske unije.
Javnoj upravi su potrebne temeljne i sveobuhvatne reforme.
Mjere:
Izvršiti potpunu analizu kompetentnosti i stručnosti zaposlenih u javnoj upravi.
Usvojiti novu sistematizaciju radnih mjesta, kojom bi javna uprava postala efikasan servis građana.
Angažovati kadar, koji u potpunosti zadovoljava kriterijume i specifičnosti svakog radnog mjesta.
Potpuno depolitizovati javnu upravu.
Uspostaviti transparentne kriterijume ocjene rada svakog državnog službenika.
Uspostaviti javni registar o broju i strukturi državnih službenika i namještenika.
Uspostaviti punu funkcionalnost sistema „e-građani“, kojim će se povećati efikasnost i transparentnost kroz on-line komunikaciju.
Reformisati sistem agencija, zavoda, sekretarijata i fondova u cilju racionalizacije i efikasnosti.
Kontinuirano vršiti stručno usavršavanje zaposlenih u javnoj upravi.
Dosljedno sprovoditi princip da kod zahtjeva „ćutanje administracije znači odobravanje“.
Izvršiti reformu i modernizaciju rada inspekcijskih službi.
Usvojiti zakon o javnoj upravi, kojim bi se pravno regulisale prethodno navedene mjere.
XXIV. DECENTRALIZACIJA
Sistem uprave u Crnoj Gori je na svim nivoima izrazito centralizovan.
Bez obzira što je rađena reforma lokalne samouprave, ona je danas manje nezavisna, autonomna i liberalna, nego devedesetih godina, kada je navodno počeo proces tranzicije, reformi i parlamentarne demokratije.
Zakon o izboru odbornika nije razdvojen od Zakona o izboru poslanika, što lokalnu samoupravu čini politički i partijski centralizovanim modelom.
Na modelima fiskalne decentralizacije radi se oko petnaest godina, ali su oni više demokratska kozmetika nego model u funkciji osamostaljenja lokalne uprave.
Izmjenama Zakona o lokalnim komunalnim taksama opštinama su uskraćeni prihodi od postavljanja infrastrukturnih objekata – prenos električne energije, telekomunikacija i sl, tako da je opština svedena na izvorne prihode od poreza na nepokretnosti i još nešto sitnih poreza i prireza i lokalnih administrativnih taksi, što je čini izuzetno zavisnom i kontrolisanom od Vlade.
Kroz konfuzno definisan reciprocitet u pogledu koncesionih naknada u Zakonu o finansiranju lokalne samouprave između države i opštine, očigledno je zapostavljanje jedinica lokalne samouprave.
I Zakon o teritorijalnoj organizaciji čista je politička konstrukcija.
Korupcija na lokalnom nivou veoma je izražena.
Svi akcioni planovi na lokalnom nivou su mrtvo slovo na papiru,
a ne strateški dokumenti koji treba da unaprijede kvalitet i podignu administrativni nivo usluge.
Zajednica opština Crne Gore potpuno je nefunkconalno tijelo koje nije ispunilo zadatak da doprinese reformi i unapređenju opština.
Loši modaliteti za uspostavljanje međunarodne saradnje doprinose nezainteresovanosti kvalitetnih investitora i
nemogućnosti uvođenja kvalitetnih praksi i dobrih međunarodnih iskustava.
Mjere:
Usvojiti zakon o izboru odbornika, u kojem bi se definisao način neposrednog biranja predstavnika u lokalnom parlamentu,
kao i izbor predsjednika opštine odnosno gradonačelnika neposrednim putem.
Omogućiti formiranje novih opština (kao što su Golubovci, Grbalj, Tuzi, Petrovac, Sutomore),
uz ekonomsku opravdanost
podršku većine građana na lokalnom referendumu,
uz izmjene Zakona o teritorijalnoj organizaciji Crne Gore.
Izmijeniti Zakon o lokalnoj samoupravi.
Izmijeniti Zakon o finansiranju lokalne samouprave u cilju unapređenja modela finansijske samostalnosti lokalnih samouprava.
Izvršiti funkcionalnu i fiskalnu decentralizaciju,
i u tom cilju izmijeniti i uskladiti neophodnu zakonsku regulativu.
Redefinisati nadležnosti lokalnih samouprava u skladu sa ekonomskom i administrativnom snagom, odnosno fiskalnim kapacitetom.
Redefinisati kriterijume za izdvajanje tekućih i kapitalnih sredstava lokalnim samoupravama iz državnog budžeta.
Povećati udio lokalnih samouprava u prihodima javnog sektora.
Izmijeniti set poreskih zakona u cilju povećanja udjela prihoda od poreza koji ostaje opštinama.
Redefinisati udio koji pripada opštinama od koncesionih naknada.
Redefinisati pitanja obaveza, odgovornosti, značaja i funkcionalnosti Zajednice opština.
Naći efikasan model suzbijanja korupcije na lokalnom nivou.
Uvesti institut nadzornog odbora za kontrolu funkcionisanja lokalne uprave, posebno kada je u pitanju korupcija na lokalnom nivou.
Integrisati osobe sa invaliditetom u sistem javnih politika na lokalnom nivou i socijalno ranjivih kategorija, kao i RAE populacije.
XXV. PRAVNA DRŽAVA
Crna Gora je danas zatočena država.
U njoj ne postoji vladavina prava kao temelj jednakosti i nediskriminacije,
i stvaranja pravne sigurnosti pojedinca, ali i čitavog društva,
što je osnovni preduslov privrednog, društvenog i političkog razvoja.
Postoji veliko nepovjerenje građana u sudstvo.
Uslov svih uslova da Crna Gora postane pravna država i da u njoj caruje vladavina prava jeste postojanje političke volje za potpunom nezavisnošću institucija sistema, posebno sudstva i tužilaštva.
U prethodnom mandatu Skupštine usvojene su izmjene Ustava kako bi se omugućila reforma tužilačkog i sudskog sistema.
Izabran je novi sastav Tužilačkog i Sudskog savjeta i izvršen izbor novog Vrhovnog državnog tužioca i Glavnog specijalnog tužioca.
Međutim, kako zbog nepostojanja dovoljne političke volje, nezaokružene regulative i neadekvatne logistike, dosadašnji rezultati rada su nedovoljni i selektivni.
Pravda nije dostupna mnogim slojevima društva kako zbog neadekvatnih pravnih rješenja u oblasti advokature, notara, javnih izvršitelja i besplatne pravne pomoći,
tako i zbog izuzetno visokih tarifa
koje su dovele do pojave organizovanih kriminalnih grupa u okviru pravosudnog sistema.
Izgradnja modernog i efikasnog pravosuđa je prioritetni i visoki zahtjev,
kako bi se dostigli evropski standardi u pogledu stručnosti, ažurnosti, dostojnosti i zakonitosti u postupanju sudova i sudija,
kako bi bio efikasan postupak izvršenja sudskih odluka i sistem disciplinske i druge odgovornosti sudija u slučaju nestručnosti i korupcije,
da bi najzad, ili prije svega, sudija bio autoritet, a građanin imao visoko povjerenje u sudove.
Mjere:
Usvojiti zakon o lustraciji.
Unaprijediti model izbora Sudskog i Tužilačkog savjeta.
Izvršiti reizbor Sudskog i Tužilačkog savjeta.
Unaprijediti model izbora Ustavnog suda i izvršiti reizbor sudija.
Dati punu podršku radu Tužilaštva,
a ukoliko se ne postignu vidljivi i sveobuhvatni rezultati izvršiti izbor novog Vrhovnog državnog tužioca i Glavnog specijalnog tužioca.
Izvršiti reizbor sudija u cilju bolje efikasnosti i profesionalnosti sudskog sistema.
Usvojiti izmjene i dopune Zakona o advokaturi, Zakona o notarima, Zakona o sudskim izvršiteljima i Zakona o besplatnoj pravnoj pomoći,
sa ciljem smanjenja enormno visokih tarifa kojima se pljačkaju građani.
Omogućiti dostupnost pravde socijalno ugroženim kategorijama stanovništva.
Zabraniti kumulaciju sudskih funkcija u jednoj ličnosti.
Dostići evropske standarde u pogledu stručnosti, ažurnosti, dostojnosti i zakonitosti u postupanju sudova i sudija,
kako bi se vratilo poljuljano povjerenje građana u sudstvo.
Unaprijediti sistem stručnog osposobljavanja kandidata za sudije i kontinuirano sistematsko unapređenje znanja i ukupnih sposobnosti sudija u toku vršenja sudske funkcije, uključujući i usavršavanje vještina za upravljanje sudskim procedurama.
Izričito kroz zakonsko rješenje utvrditi da država odgovara za štetu pričinjenu odlukom sudije koja nije zakonita.
Uvesti efikasan sistem disciplinske i druge odgovornosti sudija u slučaju nestručnog i nesavjesnog rada, korupcije i drugih oblika materijalne nedostojnosti.
Usvojiti mjere radi poboljšanja komunikacije s građanima i transparentnijeg rada pravosuđa u cjelini, kao i efikasnijeg rješavanja pritužbi građana.
Izmijeniti i dopuniti Zakon o krivičnom postupku.
Izmijeniti i dopuniti Krivični zakonik.
Insistirati na normativnim i drugim mjerama kojima će se omogućiti djelotvorna kontrola i istraga u slučajevima policijske torture.
XXVI. BORBA PROTIV ORGANIZOVANOG KRIMINALA I KORUPCIJE
U Crnoj Gori ne postoji istinska politička volja za suočavanjem s izazovom borbe protiv organizovanog kriminala i korupcije.
Postoji jaka sprega vrha vlasti sa organizovanim kriminalom.
Borba protiv ovih pošasti je krajnje selektivna i pojedinačna, i služi za politički obračun pojedinih političko-kriminogenih struktura u vrhu vlasti, što potvrđuju i procesuirani slučajevi protiv nekih visokih funkcionera DPS-a.
U pitanju su zloupotrebe položaja u kojima su procesuirani protivpravno stekli imovinsku korist u stotinama miliona eura.
Ovo jasno pokazuje da je DPS dobro organizovana kriminalna organizacija, čiji rad treba zabraniti.
Čvrsti dokazi i brojne indicije pokazuju da je organizovani kriminal prisutan u svim segmentima društva, da je zatočio sve institucije sistema, kao i privredne i ekonomske subjekte.
Na organizovan način se vrši nelegalni promet psihoaktivnih supstanci, cigareta, goriva, itd.
Crna Gora je postala tranzitna ruta trgovine ljudima.
Ukupne direktne štete po državu zbog ovih protivpravnih radnji se mjere milijardama eura.
Preventivne mjere ni ne postoje.
Zakonodavna regulativa nije zaokružena.
Postojeće strategije za borbu protiv ovih pošasti samo su mrtvo slovo na papiru.
Zato je Crna Gora prokazana kao čvorište, tranzitna ruta ili prostor gdje su organizovani kriminal i korupcija dominantni,
te je Crna Gora predmet negativnih naslova u eminentnim inostranim medijima.
Korupcija je prisutna na svim nivoima, kako na lokalnom, tako i državnom.
Sve sfere društva su oboljele od korupcije, od obrazovnog sistema, sistema zdravstva, preko urbanizma i privrede, kulture, sporta, pa do one političke, koja je kulminirala u Skupštini i Vladi Crne Gore.
Ono što zabrinjava, jesu rezultati istraživanja javnog mnjenja koje u velikom procentu percipira korupciju kao pojavu endemskog karaktera.
Veliki je broj nerazriješenih ubistava: novinara, policijskih službenika, ili napada na novinare i političke oponente.
Mjere:
Osnovati specijalnu državnu Agenciju za istrage najtežih krivičnih djela povezanih sa organizovanim kriminalom i visokom korupcijom.
Agencija će imati sve neophodne resurse za uspješne i efikasne istrage, nju će činiti visokoprofesionalna lica, biće podržana svim potrebnim bezbjedonosnim, materijalnim i savremenim logističkim sredstvima, čimebi se postigla puna neselektivna istraga i efikasnost u radu.
Dati punu političku i logističku podršku Tužilaštvu u borbi protiv organizovanog kriminala i korupcije,
posebno u dijelu specijalističkih znanja i bezbjednosti.
Procesuirati tužbe protiv vrha režima i saučesnika u organizovanom kriminalnom djelovanju u slučajevima Kombinata aluminijuma, EPCG, Telekoma, Željezare Nikšić, afere „Snimak“, šverca cigaretama,
kao i u onim protiv pojedinih predsjednika opština, posebno gradonačelnika Podgorice.
Istražiti organizovano kriminalno djelovanje u procesima privatizacija, radu privatizacionih i investicionih fondova, stečajnim postupcima, te malverzacijama i špekulacijama na tržištu kapitala i novca.
Preispitati tokove novca i rad of šor firmi,
te pranje novca kroz kupovinu nekretnina, igre na sreću i izgradnju građevinskih objekata.
Sačiniti i realizovati Akcioni plan borbe protiv korupcije u institucijama države.
Rasvijetliti ubistva i napade na novinare, policijske funkcionere i političke oponente.
Jačati kaznenu politiku posebno u domenu šverca narkotika preko Crne Gore.
Preispitati porijeklo imovine svih državnih i javnih funkcionera, njihovih užih porodica i poslovnih partnera.
Pojačati kaznene mjere za neprijavljivanje imovine i davanje netačnih podataka.
Doslovno implementirati Konvenciju Savjeta Evrope i domaćeg zakonodavstva o zamrzavanju i konfiskaciji imovine stečene korupcijom i kriminalom.
Unaprijediti Zakon o sprječavanju korupcije.
Insajdere, tj. „zviždače“ koji ukazuju na koruptivne radnje, obavezno zakonski zaštititi od otkaza i osvetoljubivih postupaka prijavljenih osoba koje bi mogle ugroziti bezbjednost insajdera.
Uspostaviti uspješnu saradnju s odgovarajućim međunarodnim institucijama i službama, kao i organima susjednih država,
u cilju efikasnije borbe protiv organizovanog kriminala, narko kartela, trgovine ljudima, krijumčarenja oružja i protiv svih oblika terorizma.
Inicirati ustavne promjene u smislu nezastarijevanja djela organizovanog kriminala.
Stimulisati aktivno učešće građana, civilnog sektora i nosilaca političke vlasti u borbi protiv korupcije.
Unaprijediti regulatorni pravni okvir u oblasti borbe protiv organizovanog kriminala i korupcije, i usvojiti srednjoročna strateška dokumenta.
XXVII. LJUDSKA PRAVA I GRAĐANSKE SLOBODE
Crna Gora nije država za koju se može reći da je pokazala predanost u zaštiti prava svakog pojedinca i prava manjinskih naroda,
kao ni u uspostavljanju i čuvanju socijalnih prava.
i u širenju građanskih sloboda
Sve je to u povoju i postoji samo deklarativno zalaganje, ali ne i suštinsko.
U mnogim područjima zaštite ljudskih prava još uvijek nije dostignut zadovoljavajući nivo,
te su pojedine društvene grupe i dalje diskriminisane, a pojedinačna prava i slobode im se često osporavaju.
Nesprovođenje zakonske regulative, ali još više kreiranje javnog mnjenja i javni pritisak, dovode do sužavanja i ograničavanja sloboda izbora.
Čak štaviše, Vlada podstiče podjele,
potencirajući neke osobenosti koje spadaju u domen ljudskih prava i sloboda, poput vjerske i nacionalne pripadnosti, a sve u cilju opstanka na vlasti.
Zapošljavanje u državnim i javnim institucijama, osim partijskim i rođačkim, obojeno je i nacionalnim predznakom.
Zakon o rodnoj ravnopravnosti nije zaživio.
Zastupljenost žena na mjestima odlučivanja je na vrlo niskom nivou, pa je procenat žena u Skupštini najniži u regionu.
Bez paritetne zastupljenosti žena i muškaraca u političkom i ekonomskom prostoru u širem smislu, ne može biti napretka društva u pravcu socijalne pravde, slobode, sigurnosti i prosperiteta.
Izuzetno je važno i društveno integrisati izbjegla i raseljena lica koja su utočište od ratova u okruženju našla u Crnoj Gori.
Mjere:
Pokrenuti promjene Ustava kojima će se precizno definisati manjinski narodi u Crnoj Gori.
Pokrenuti dopunu Ustava Crne Gore kojim treba obezbijediti da, uz crnogorski jezik, i srpski jezik ijekavskog izgovora dobije status službenog, jer njime govori najveći broj građana.
Definisati novu državnu politiku prema manjinama, koja će stimulisati integraciju, a spriječiti segregaciju,
obezbjeđivanjem poštovanja manjinskih prava u skladu sa Okvirnom konvencijom za zaštitu manjina i Ustavom Crne Gore,
i dosljedno sprovoditi mjere afirmativne akcije.
Značajno, i što prije povećati zastupljenost nacionalnih manjina u tijelima javne uprave, pravosudnim tijelima, te u predstavničkim tijelima lokalne samouprave.
Omogućiti manjinskim narodima obrazovanje i informisanost na maternjim jezicima, kao i izučavanje istorije svoga naroda.
Ojačati ulogu zaštitnika ljudskih prava kroz izmjene zakonske regulative.
Nadzirati sprovođenje Zakona o zabrani diskriminacije.
Obezbijediti slobodan pristup informacijama, kao i zaštitu ličnih podataka uz punu primjenu preporuka i standarda EU.
Pojačati kontrolnu ulogu Parlamenta u pogledu ostvarenja zaštite i ispitivanja kršenja ljudskih prava.
Kroz podsticajne mjere povećati učešće žena, kao manje zastupljenog pola u javnom i političkom životu i na mjestima odlučivanja.
Obezbijediti poštovanje slobode pojedinca za zasnivanje porodice i rađanje djece.
Uloga države treba da bude da zakonski omogući svima, koji žele da imaju djecu, da imaju osnovne uslove za odgajanje djeteta.
Pravoslavna crkva, Rimokatolička crkva, Islamska vjerska zajednica i druge vjerske zajednice, odvojene su od države, i slobodne u vršenju svojih vjerskih poslova i obreda.
Tradicionalne vjerske zajednice samostalno uređuju svoju strukturu i organizaciju.
Vlada DF-a garantovaće čast, dostojanstvo i imovinsku sigurnost tradicionalnim crkvama i vjerskim zajednicama u Crnoj Gori.
Obezbijediti toleranciju i nediskriminaciju prema manjinskim grupama
i obezbijediti poštovanje slobodne odluke pojedinca za izbor životnog stila.
XXVIII. SPOLJNA POLITIKA
Stalan i dinamičan razvoj međunarodne saradnje i komunikacije u svim oblastima društvenih odnosa,
praćen tehnološkim napretkom i rastućom međuzavisnošću savremenih država u oblasti politike, bezbjednosti i privrede, osnovne su karakteristike svijeta u kojem živimo.
Od odnosa s drugim državama i međunarodnim organizacijama zavisi ostvarivanje naših vitalnih državnih i nacionalnih interesa na svim poljima.
To iziskuje nužnost formulisanja i sprovođenja ozbiljne i nacionalno odgovorne spoljne politike.
Pitanje Balkana i dobrih odnosa sa susjedima, imajući u vidu dalju, a posebno blisku prošlost, nezavršenost nekih procesa, kao i multietničnost Crne Gore, iziskuje posebnu pažnju i usaglašene stavove.
Pitanje Prevlake i razgraničenja sa Hrvatskom jedino je otvoreno pitanje u odnosima sa susjedima.
Današnja spoljna politika i diplomatija Crne Gore po mnogo čemu su daleko od onog što su savremeni trendovi i naše potrebe, kad su u pitanju usaglašeni ciljevi, njihovo ostvarenje, zakonska regulativa i kadrovski potencijal.
Neophodno je istaći, posebno u posljednje dvije decenije, da su pojedine odluke Vlade Crne Gore i najviših državnih institucija bile u suprotnosti sa načelima međunarodnog prava, spoljnopolitičkim i nacionalnim interesima, viševjekovnom tradicijom i osjećajem pojedinih naših naroda.
Posebno treba istaći priznanje Kosova i uvođenje sankcija Rusiji.
Naša diplomatija je danas postala stjecište i uhljebljenje „zaslužnih“ partijskih kadrova,  njihovih porodica i klijentelističkih krugova.
Na bruku Crne Gore, pojedini ambasadori i visoke diplomate su čak i optuženi za međunarodni kriminal i razna krivična djela.
Mjere:
Vlada Crne Gore, koju će formirati DF, ispraviće mnoge istorijske spoljnopolitičke greške i promašaje,
nastale tokom posljednje dvije decenije,  a koje su u direktnoj suprotnosti sa nacionalnim interesima Crne Gore.
DF, kao stožer nove Vlade, obavezuje se da promocijom politike regionalne saradnje doprinese pomirenju na Balkanu,
poštujući pritom teritorijalni integritet i suverenitet svih nekadašnjih republika SFRJ.
U tom pravcu smatramo veoma važnim da svaki pokušaj prekrajanja granica na Balkanu tretiramo kao vid projektovane destabilizacije, koja može eskalirati novim sukobima.
Ostajemo privrženi poštovanju načela međunarodnog prava i demokratskog izbora balkanskih naroda, što mora ostati kao jedini mehanizam zaštite malih, i kontrole velikih država.
Vlada DF-a će ukinuti sankcije Rusiji.
Vlada DF-a vodiće balansiranu spoljnu politiku, i održavati dobre odnose  i sa EU i sa Rusijom, koja je dugogodišnji pouzdani partner Crne Gore.
Vlada DF-a oslanjaće se na mišljenje građana u donošenju odluka od  strateškog interesa u spoljnoj politici,
uključujući i, sa strane nametnuto,  pitanje ulaska ili neulaska u NATO.
Usvojiti strategiju spoljne politike imajući u vidu geopolitički položaj Crne Gore kao evropske, balkanske i mediteranske zemlje.
Umjesto uljepšavanja međunarodnog imidža Crne Gore skupim finansiranjem lobista, neophodno je izgrađivati spoljnopolitičku reputaciju zemlje na bazi afirmacije unutrašnjih vrijednosti i dosljednog poštovanja međunarodnih normi.
Izvršiti reizbor ambasadora i diplomatskih predstavnika Crne Gore u inostranstvu na bazi profesionalnih kriterijuma.
Racionalizovati broj ambasadora i diplomatskih predstavnika Crne Gore u inostranstvu.
Formirati novu ekspertsku komisiju, koja bi stvarno radila na rješavanju pitanja Prevlake, i zaštiti državnih  interesa Crne Gore.
Jačati  ekonomsku diplomatiju.
Podržavati regionalnu stabilnost,
dobrosusjedske odnose i
evropsku budućnost svih država Jugoistočne Evrope.
Rješavati pregovorima sa susjedima i međunarodnim institucijama pitanja izbjeglica, dvojnog državljanstva,
krivične odgovornosti za ratne zločine, nadoknada za materijalne gubitke.
Definisati prioritete u multilateralnoj saradnji kako bi se ostvarili dugoročni i strateški interesi Crne Gore.
XXIX. POLITIKA PREMA DIJASPORI
Crna Gora ima veliku dijasporu.
Više je naših sunarodnika van Crne Gore nego u njoj.
Ta činjenica je, međutim, zanemarena i neiskorišćena.
Maćehinski odnos, nemar i politička nebriga države prema dijaspori karakteristika je dosadašnje politike.
Mjere:
Usvojiti novu politiku prema dijaspori.
Nakon široke javne rasprave, u kojoj bi aktivno učestvovala i sama dijaspora putem svojih klubova i udruženja,
redefinisati i unaprijediti Nacionalnu strategiju za odnose sa dijasporom i dosljedno je sprovoditi.
Jasno pokazati da postoji politička volja države za rješavanjem problema dijaspore, bez obzira na nacionalnu, ideološku, vjersku ili neku drugu posebnost.
Inicirati popis našeg stanovništva u stranim zemljama.
Omogućiti dijaspori pravo glasa u ambasadama i diplomatsko-konzularnim predstavništvima Crne Gore u zemljama gdje žive.
Obezbijediti sigurnost ulaganja i povratiti povjerenje dijaspore za konkretnu ekonomsku saradnju kroz realizaciju projekata u Crnoj Gori.
Dodatno stimulisati, kroz poreske olakšice, ulaganja dijaspore u nerazvijena područja.
Efikasnije realizovati obrazovne i kulturne programe u dijaspori u cilju izbjegavanja asimilacije i očuvanja identiteta.
XXX. EVROPSKE INTEGRACIJE
Evropska unija se nalazi u dubokoj krizi, koja se ogleda u problemima evropske demokratije, monetarne politike, dužničkim krizama, padu produktivnosti, migracionoj krizi, problemima odbrane i bezbjednosti, neprincipijelnosti i neprofesionalnosti administracije, politici proširenja.
Rezultat referenduma u Velikoj Britaniji i jačanje desnih snaga u mnogim članicama Evropske unije potvrđuju dubinu krize.
Budućnost Evropske unije će isključivo zavisiti od objektivnog sagledavanja ukupnog stanja i adekvatnih reformi.
Pristupanje Crne Gore Evropskoj uniji sadrži niz negativnosti koje će bitno uticati na dinamiku i kvalitet procesa.
Odgovornost je, sa jedne strane, na članicama same Evropske unije i njene administracije, ali i u ukupnom vođenju procesa u Crnoj Gori.
Kada su u pitanju članice Evropske unije i Evropska komisija, tada njihove ocjene o stanju i reformama u Crnoj Gori nijesu ni ujednačene, ni objektivne.
Geostrateški interes ima značajnu ulogu.
Evropske integracije u Crnoj Gori su monopolizovane, deklarativne, u pitanju je samo usaglašavanje sa evropskim zakonodavstvom,
a suštinskih reformi i primjene zakona nema.
Razlog ovakvog odnosa i ocjena pojedinih država Evropske unije i Evropske komisije može biti posljedica početne faze procesa pristupanja u kojoj se Crna Gora nalazi.
Režim pokušava da obmane javnost izjavama da će se članstvom u Evropskoj uniji riješiti svi problemi, da će Crna Gora postati pravna država, da će se standard stanovništva značajno poboljšati, da će se nezaposlenost smanjiti.
Realnost je potpuno drugačija.
Bruto društveni proizvod u Evropskoj uniji varira od države do države, i zavisi od mnogo različitih politika koje se vode u zemljama članicama.
Tako Luksemburg ima 5,7 veći BDP od Bugarske, a BDP Crne Gore je neznatno manji od bugarskog.
Države, poput Norveške i Švedske, imaju veći BDP od svih zemalja Evropske unije, osim od Luksemburga.
Slično je i sa kupovnom moći stanovništva.
Takođe, nezaposlenost ne zavisi od toga da li je država članica Evropske unije, ili nije.
Tako je stopa nezaposlenosti na Islandu, koji nije članica Evropske unije, svega par procenata, u Njemačkoj je najmanja u Evropskoj uniji i iznosi oko 5%, dok je u Španiji oko 20%, a u Grčkoj čak blizu 25%, što je negdje na nivou stope nezaposlenosti u Crnoj Gori.
Činjenica je da Crna Gora sa ovakvim režimom i ovakvom ukupnom politikom ne može biti ni demokratska ni bogata država,
bila ona ili ne članica ovakve ili neke drugačije Evropske unije.
Zbog svega ovoga podrška građana pristupanju Evropskoj uniji je u padu.
Mjere:
Usvojiti strateška dokumenta evropskih integracija, koja bi počivala na  objektivnoj analizi stanja i optimalizaciji reformi,
i koja bi kvalitetno i dinamično doprinijela nastavku procesa integracija i dovela do toga da Crna  Gora u realnom vremenu postane srednjoevropski razvijena država.
Sačiniti novi okvir, u kojem će svaki segment društva biti uključen u proces evropskih integracija,
i u kojem će se završne odluke i kontrola donositi u Skupštini Crne Gore.
Sačiniti Cost-benefit analizu procesa po svakom segmentu, i kumulativno.
Uspostaviti partnerske i poštene odnose sa Evropskom unijom.
Efikasno koristiti fondove Evropske unije.
Permanentno pratiti stanje u Evropskoj uniji, i prilagođavati se novim situacijama, i o tome izvještavati javnost.
Referendumom odlučiti o članstvu Crne Gore u Evropskoj uniji.
XXXI. ODBRANA I NACIONALNA BEZBJEDNOST
Pitanje odbrane i bezbjednosti je od izuzetne važnosti po budućnost Crne Gore.
To pitanje je krajnje složeno.
Ono se mora posmatrati u kontekstu globalnog stanja, kretanja i prijetnji, strateških odgovora unija, saveza i država na te prijetnje, karaktera globalnih subjekata, geostrateških interesa.
Bezbjednost i odbrana postaju još složenije pitanje ukoliko se posmatra stanje u regionu, bliska prošlost i prisutne tendencije.
Pretpolitičko stanje u Crnoj Gori, povezanost režima, kriminalnih organizacija i policijsko-bezbjedonosnih struktura čine to pitanje još složenijim.
Globalni terorizam i globalne klimatske promjene će bitno odrediti pitanje odbrane i bezbjednosti svake države.
Sistem odbrane i bezbjednosti Crne Gore koncepcijski je nedorečen i praktično nedovršen da bi na kvalitetan način odgovorio unutrašnjim, regionalnim, a posebno globalnim izazovima
, kao što je borba protiv organizovanog kriminala, terorizma i klimatskih promjena.
Režim obmanjuje građane tvrdeći da će složena situacija na globalnom i regionalnom planu, te svi problemi i nedostaci na unutrašnjem planu, maltene nestati učlanjenjem Crne Gore u NATO savez.
Takođe zavaravaju narod time da će članstvo u NATO-u doprinijeti ne samo bezbjednosti i odbrani, nego da će se u ekonomskom i socijalnom smislu značajno poboljšati stanje u Crnoj Gori.
Spinovanim anketama o rastu podrške za učlanjenje u NATO savez režim pokušava da pripremi javnost i društvene subjekte da će se odluka o članstvu donijeti u Skupštini Crne Gore.
Protivnici NATO učlanjenja su potpuno izopšteni, javne debate maltene ne postoje, pristup državnom budžetu i javnom servisu im je gotovo onemogućen.
Ratifikacija protokola o pristupanju Crne Gore u NATO savez u parlamentima zemalja članica NATO-a nije posljedica ispunjenja kriterijuma za članstvo, već geostrateških interesa i potencijalnih vojnih baza u Crnoj Gori.
Činjenica je da je globalni terorizam intenzivniji i sofisticiraniji, na meti su sve države, bez obzira bile one ili ne članice NATO saveza.
Posljednji tragični događaji u vodećim državama NATO-a, navodno najbezbjednijim sredinama, ukazuju na složenost ukupnog stanja.
Jasno je da ne postoje crno-bijele opcije.
Jedini odgovor je jedinstveni i sinhronizovani odgovor svih.
Pitanje bezbjednosti i odbrane jedan je od najvećih problema i u samoj Evropskoj uniji.
Posljednja dešavanja u NATO-u i oko njega pokazuju da ta vojna organizacija nije ono zbog čega je osnovana, niti ono za šta se predstavlja.
Mjere:
Sačiniti uporednu analizu svih mogućih varijanti o statusu Crne Gore kada je u pitanju bezbjedonosna i odbrambena pozicija u cilju donošenja optimalne odluke.
Organizovati javne debate svih relevantnih i zainteresovanih subjekata za i protiv pristupanja NATO savezu.
Pitanje članstva u NATO savezu mora biti odlučeno samo voljom većine građana Crne Gore.
Preispitati zloupotrebu službi bezbjednosti u nasilnom razbijanju protesta Demokratskog fronta.
Osnovati posebnu Komisiju za preispitivanje zloupotreba i masovnih kršenja ljudskih prava od strane službi bezbjednosti u prethodnom periodu.
Temeljno reformisati Agenciju za nacionalnu bezbjednost,
staviti je pod punu civilnu demokratsku kontrolu.
Preispitati učešće visokih funkcionera ANB-a i policije u organizovanom kriminalu i ubistvima.
Tajne dosijee učiniti dostupnim.
Izmijeniti i dopuniti Zakon o unutrašnjim poslovima.
Usvojiti novu strategiju nacionalne bezbjednosti Crne Gore.
Usvojiti strategiju razvoja i djelovanja policije Crne Gore.
Usvojiti strategiju razvoja i djelovanja vojske Crne Gore.
Učiniti da sistem bezbjednosti bude zasnovan na realnim ekonomskim mogućnostima i potrebama građana Crne Gore.
Povećati operativne sposobnosti policije i vojske Crne Gore.
Odvojiti nadležnosti vojske i policije.
Povećati profesionalne kadrovske kapacitete vojske i policije.
Usvojiti strategiju i akcioni plan za krizne situacije za period 2016-2020.
XXXII. DRŽAVNI I NACIONALNI SIMBOLI I MEĐUNACIONALNO POMIRENJE
Da bi zaštitio svoje nezaslužene pozicije i nelegalno stečeno bogatstvo, režim promoviše sebe kao jedinog zaštitnika države Crne Gore.
Istovremeno onemogućava da zaživi proces postizanja opšteg konsenzusa o pitanju državnih simbola, bilo da je riječ o grbu, zastavi ili himni, bilo da se radi o upotrebi nacionalnih simbola.
To uzrokuje nezadovoljstvo velikog broja građana koji žive u Crnoj Gori jer se osjećaju diskriminisanim.
Mjere:
Inicirati dopunu Ustava,
tako da Crna Gora pored postojeće Državne zastave dobije i Narodnu zastavu crveno-plavetno-bijele boje, koja ima utemeljenje u ustavnom kontinuitetu, istoriji i tradiciji Crne Gore.
Usvojiti novi Zakon o državnim simbolima, kojim bi se po FIAV pravilima, pored Državne zastave, definisale i Narodna zastava, Civilne i Ratne zastave, Položajne zastave, opštinske zastave, kao i način njihove upotrebe, zatim simboli svih bezbjednosnih službi.
Ovim zakonom bi se i uredilo da postojeća himna „Oj svijetla majska zoro“ bude skraćena za posljednje dvije strofe.
Usvojiti zakon o upotrebi međunarodnih simbola.
Formirati kancelariju za simbole, pri kojoj bi se vodio Registar sadašnjih i starih simbola koji se štite.
Deklaracija o pomirenju, koju su sačinili istaknuti intelektualci iz Crne Gore početkom 2012. godine, predstavlja dio programskih načela Programa DF.
XXXIII. ZELENA POLITIKA
Ustavna odrednica da je Crna Gora ekološka država, u realnom životu pretvorila se u svoju surovu suprotnost.
„Prljavom privatizacijom“ Crna Gora je uistinu postala prljava.
Ljudska pohlepa i primitivizam su trajno uništili brojne resurse, a mnogi su devastirani.
Za ekološku sanaciju „crnih ekoloških tačaka“, eliminaciju „ekološkog genocida“ i postizanje standarda EU, te za zatvaranje poglavlja o ekologiji, trebaće milijarde eura, a i vremena.
Prizora primitivizma ima premnogo: od otvorenih kontejnera u „urbanim“ sredinama, smetlišta kraj vodotoka, i u njima smeća i otpada pokraj magistralnih saobraćajnica i ugostiteljskih objekata, uništenih turističkih destinacija, posječene šume, do intenzivne eksploatacije pijeska iz naših rijeka, „divlje gradnje“, odvoda fekalija na samim kupalištima i mnogo čega što ne priliči civilizovanom društvu.
Crna Gora, iako po površini mala evropska zemlja, zbog geografske pozicije, distribucije i heterogenosti staništa, topografije terena, geološke prošlosti i klimatskih varijacija, jedna je od značajnih tačaka (hot-spot) evropskog i svjetskog biodiverziteta i posjeduje izuzetne kulturne vrijednosti, priznate u svjetskim razmjerama.
U Crnoj Gori djeluje niz nevladinih i drugih organizacija civilnog društva koje značajno doprinose očuvanju životne sredine.
Usvojeni su mnogi zakoni iz oblasti životne sredine.
Krajem 2014. godine usvojena je i Rezolucija o životnoj sredini.
Međutim, primjena ovih akata je gotovo zanemarljiva, bilo zbog neadekvatnih mehanizama za sprovođenje, ili minimalne finansijske podrške iz državnog budžeta.
Mjere:
Inovirati brojne zakone, strategije i akcione planove u oblasti zaštite životne sredine.
Povećati izdvajanje sredstava iz budžeta za zaštitu životne sredine na nivo 2%, kao u Evropskoj uniji.
Sačiniti i realizovati „Akcioni plan hitnih mjera za zaštitu životne sredine“ u saradnji Vlade sa subjektima zaštite životne sredine, jedinicama lokalne samouprave, NVO i civilnim sektorom.
Sprovesti sveobuhvatnu akciju „Očistimo Crnu Goru od smeća“.
Evropska komisija u izvještajima o napretku Crne Gore permanentno konstatuje mali napredak u oblasti životne sredine, kao i potrebu aktivnog pristupa.
Uspostaviti detaljan registar zagađivača.
Hitno rješavati sanaciju ekološkog stanja u Pljevljima, kao i drugih „crnih“ tačaka u Crnoj Gori.
Kadrovski ojačati inspekcijske službe iz oblasti životne sredine i
pooštriti i dosljedno sprovoditi kaznene odredbe.
Podržati edukaciju i osposobljavanje mladih ljudi za kvalitetan monitoring u okviru postojećih studijskih programa o zaštiti životne sredine na visokoškolskim ustanovama u Crnoj Gori.
Uvesti u ekonomsku i razvojnu politiku proaktivan pristup tzv. zelenoj politici.
Podsticati razvoj obnovljivih izvora energije sa udjelom većim od 20% ukupne potrošnje energije.
Hitno unaprijediti sistem upravljanja komunalnim otpadom,
a takođe i uspostaviti sistem kontrole i zbrinjavanja opasnog, toksičnog i radioaktivnog otpada.
Znatno povećati procenat pokrivenosti stanovništva obuhvaćenog organizovanim komunalnim otpadom.
Unaprijediti učešće javnosti i dostupnost informacijama o životnoj sredini.
Poreskim olakšicama stimulisati proizvođače koji upotrebljavaju „zelene tehnologije“, energetsku efikasnost.
Podstaći razvoj ekološke poljoprivrede i ekološkog turizma.
XXXIV. PLANIRANJE I UREĐENJE PROSTORA
Prostorni kapital jedan je od najvažnijih potencijala i razvojnih resursa svakog društva.
Prostor mora biti u funkciji održivog i ravnomjernog razvoja,
ekonomske i socijalne kohezije,
očuvanja prirodnih resursa i kulturnog nasljeđa, ambijentalno sačuvan,
konkurentski uravnotežen na cijeloj teritoriji države.
On mora biti povezan unutar same države, i sa okruženjem.
Planiranje prostornog razvoja mora se zasnivati na prostornim principima čije vrijednosti su u Crnoj Gori veoma izražene i različite.
Nigdje tako na jednom malom prostoru.
Prostor Crne Gore po mnogim indeksima uspješnosti, kada se radi o opštoj uspješnosti, kvalitetu i očuvanju životne sredine, kvalitetu infrastrukture, stepenu izgrađenosti, opremljenosti prostora, ujednačenom regionalnom razvoju, očuvanju kulturološkog nasleđa, ima negativne pokazatelje.
Neki prostori i resursi su trajno izgubljeni, neki devastirani u velikoj mjeri, a neki u potpunosti zapušteni.
Sve to je posljedica dvadesetšestogodišnje vladavine jedne neodgovorne i gramzive vlasti.
Politika tretiranja prostornih i urbanističkih planova kroz Zakon o javnim nabavkama dovela je do nedopustivog snižavanja kriterijuma u izboru planera i kvalitetu urađenih planskih dokumenata.
Doslovno, preko najjeftinije ponude i najkraćeg roka izrade dobija se posao koji je od sudbinskog značaja za budućnost zemlje.
Ovakav način posebno je pogodovao manipulacijama u određivanju lokacija prema ličnim i uskim interesima, a na očiglednu štetu po javni interes.
Nekad ugledne institucije, poput Republičkog zavoda za urbanizam, Zavoda za izgradnju Bara, Zavoda za izgradnju Budve, i dr., privatizovane su, te se o javnom prostoru i interesu, kroz većinu planova, pretežno odlučuje samo u privatnom interesu.
Vlada često prihvata navodne eksperte iz inostranstva, koji su po referencama često znatno gori od stručnjaka iz oblasti planiranja kojih ima u Crnoj Gori, i koji su spremni da za novac pogaze struku i unište prostor udovoljavajući interesima pojedinaca, a zanemarujući javni interes.
Takvi su odgovorni za uvođenje pojma „budvanizacije“ koji se ustalio kao pojam za devastaciju prostora.
Zbog takvih smo i dobili niz neupotrebljivih generalnih (master) planova.
Nedavno je usvojen i Zakon o regularizaciji neformalnih objekata, koji je kreiran u velikoj mjeri u skladu sa ličnim  interesima moćnih pojedinaca i grupa, pa će se njime legalizovati nelegalna gradnja u zaštićenim zonama a uzurpirano državno zemljište će preći u vlasništvo nelegalnih graditelja.
Ovim zakonom će se legalizovati uz minimalnu nadoknadu i nelegalni objekti koji su nelegalnim graditeljima omogućavali profit, poput nelegalno izgrađenih hotela i drugih uslužnih objekata.
Mjere:
Realizovaće se Ugovor o novom početku: besplatna legalizacija stambenihobjekata, osim onih koji su na lokacijama predviđenim planovima višeg reda za izgradnju infrastrukturnih objekata od javnog interesa.
Izmijeniti i dopuniti Zakon o regularizaciji neformalnih objekata.
Usvojiti novi prostorni plan Crne Gore, sačinjen na osnovu savremenihprostornih principa,
koji će u što većoj mjeri sanirati sadašnje deformacije, sačuvati specifičnosti Crne Gore i
biti u funkciji dinamičnog i održivog razvoja.
Usvojiti novi zakon o uređenju prostora i izgradnji objekata.
Redefinisati kriterijume za izbor planera i izradu prostornih dokumenata.
Afirmisati princip da se pri donošenju planskih dokumenata posebnopovede računa o kulturnoj baštini, osjetljivosti prostora, neobnovljivimi obnovljivim resursima, ambijentalnim vrijednostima.
Preispitati sadašnji stepen izgrađenosti, devastacije prostora i kulturne baštine, pejzažne arhitekture
pronaći optimalna rješenja i uskladiti ih sa prostornim planovima višeg i nižeg reda.
Primijeniti Barselonsku konvenciju o zaštiti obale i zabrani gradnje 100 metara od zone morskog dobra.
Ponovo uspostaviti sistem državnog i regionalnih zavoda za prostorno i urbanističko planiranje.
Uspostaviti sistem opštinskih zavoda u većim opštinama.
Afirmisati domaće stručnjake za izradu urbanističkih planova.
Pojačati kapacitete inspekcijskih i nadzornih službi.
XXXV. SLOBODA MEDIJA
U Crnoj Gori nijesu obezbijeđeni uslovi za objektivno, slobodno i kvalitetno novinarstvo,
te samim tim nije ispunjeno ustavno načelo o pravu građana na istinito i potpuno informisanje.
U Izvještaju Evropske komisije o napretku Crne Gore za 2015. godinu, kada je u pitanju ova oblast, sa pravom se konstatuje nedostatak progresa i ističe postojanje prljave kampanje.
Medijska scena u Crnoj Gori je krajnje ispolitizovana.
To se posebno odnosi na RTCG, koja bi trebalo da bude javni servis svih građana.
U izvještavanju i uređivačkoj politici ove medijske kuće dominira favorizovanje čelnih ljudi DPS-a, dok se protiv opozicije i određenih državnih funkcionera sprovodi prljava kampanja, ili se potpuno ignorišu njihove aktivnosti.
Ocjene o neobjektivnosti i pristrasnosti iznesene su i u Izvještaju Evropske komisije kao i Deklaraciji POSP-a i Nacrtu rezolucije Evropskog parlamenta za Crnu Goru za 2015. godinu.
Jedna od brojnih potvrda pristrasnog izvještavanja ogleda se u činjenici da RTCG mjesecima u svojim emisijama i informativi nije pozivala predstavnike Demokratskog fronta iako je najveći broj tih emisija bio posvećen političkoj krizi i protestima koje je inicirao Demokratski front, na šta su čak ukazivali i pojedini članovi Savjeta RTCG.
U kontinuitetu, u velikoj mjeri je prisutno tendenciozno i pristrasno izvještavanje pojedinih nezavisnih medija, koji sa jedne strane favorizuju određene političke opcije, dok druge ignorišu i diskredituju, čime direktno utiču na kreiranje političke scene.
Stanje u medijima je nakon dekriminalizacije klevete posebno pogoršano,
što ukazuje na veliku disproporciju između uloge medija i demokratske zrelosti medijske scene u Crnoj Gori.
Stepen tabloidizacije, i javno iznošenje neistina bez odgovornosti, samo potvrđuju prethodnu konstataciju o stanju medijske scene.
Kršenje osnovnih ljudskih i ustavnih prava,
kao i prava na privatnost i porodični život,
postalo je praksa u anonimnim komentarima na tekstove objavljene u pojedinim elektronskim medijima.
Senzacionalizam i trka za profitom, određenim medijima postali su značajniji od profesionalnog i objektivnog izvještavanja, javnog interesa i poštovanja etičkog kodeksa.
Mjere:
Hitno izvršiti smjenu direktora Javnog servisa i postaviti vršioca dužnosti u skladu sa Zakonom o javnim radio-difuznim servisima Crne Gore,
koji će zatim izabrati novi profesionalni tim urednika.
Izvršiti izbor novog Savjeta Javnog servisa.
Izmijeniti Zakon o radiodifuziji i Zakon o medijima u cilju sankcionisanja govora mržnje, i diskreditacije ličnog i profesionalnog integriteta, bez osnova.
Razmotriti vraćanje klevete kao krivičnog djela.
Uspostaviti balansirano i objektivno izvještavanje.
Uspostaviti potpunu slobodu izražavanja.
Obezbijediti potpunu zaštitu i slobodu novinara
i spriječiti cenzuru i autocenzure u medijima.
Obezbijediti institucionalnu podršku istraživačkom novinarstvu.
Stvoriti uslove za oslobađanje novinara od političkih uticaja i pritisaka, ali i pritisaka urednika, vlasnika i drugih centara moći.
Obezbijediti zaštitu prava na privatnost, ljudsko dostojanstvo, čast i ugled u medijskom djelovanju,
posebno zaštititi dostojanstvo djece i zabranu diskriminacije.
Onemogućiti svaki vid monopola i političke kontrole nad medijima.
Obezbijediti javnost i transparentnost vlasničke strukture u medijima, uz  sprečavanje koncentracije vlasništva, koja prevazilazi evropske standarde.
XXXVI. OBRAZOVANJE
Ukupni obrazovni sistem Crne Gore tokom posljednjih godina prilično je degradiran.
Loša finansijska podrška države, nezadovoljstvo i nemotivisanost, prouzrokovani niskim životnim standardom zaposlenih, doveli su do toga da započete reforme u douniverzitetskom obrazovanju ne daju željene efekte.
Iako je reforma podrazumijevala značajan nivo decentralizacije, danas je sistem centralizovaniji nego ikad.
Uspostavljena je potpuna politička kontrola prilikom izbora savjeta i direktora škola i vrtića.
Kapaciteti predškolskih ustanova ne zadovoljavaju stvarne potrebe.
Privatne ustanove za predškolsko obrazovanje su registrovane uglavnom kao NVO, te ne postoji adekvatna kontrola kvaliteta njihovog rada.
Infrastrukturni kapaciteti ustanova osnovnog i srednjeg obrazovanja nedovoljni su, i u vrlo lošem stanju.
Mreža škola je neadekvatna.
Standardizovani PISA testovi pokazuju vrlo loš nivo znanja naših učenika i malu praktičnu osposobljenost.
Osim materijalnog položaja, opšti status prosvjetara je unižen i, umjesto da se stimulišu za stalno napredovanje i inovativnost, prinuđeni su da brinu o elementarnoj egzistenciji.
Dešava se da je nastavnicima čak i lična bezbjednost u školi ugrožena.
Reforma visokog obrazovanja, zbog neprincipijelne primjene načela Bolonjske deklaracije, pretvorila se u svoj antipod.
Ne postoje zvanična istraživanja o rezultatima primjene bolonjskog procesa,
ali je u akademskoj javnosti prisutno mišljenje da je kvalitet, odnosno nivo znanja, opao, dok se prolaznost znatno povećala.
Prisutna je hiperprodukcija diploma.
Dugogodišnje nepostojanje strategije visokog obrazovanja dovelo je do toga da se na hiljade svršenih visokoškolaca nađu na birou rada zbog neusklađenosti broja upisanih studenata na pojedinim studijskim programima sa realnim potrebama tržišta rada za određenim obrazovnim profilima.
Savjet za visoko obrazovanje nije ostvario punu autonomiju, već je partijski instruirano tijelo.
Naše diplome nijesu međunarodno priznate jer akreditaciju studijskih programa nije uradila neka od nezavisnih međunarodno akreditovanih agencija.
Privatni fakulteti, umjesto da doprinesu pojavi zdrave konkurencije i poboljšanju kvaliteta, doprinijeli su snižavanju kriterijuma dobrih državnih fakulteta.
Maćehinski odnos države prema državnom univerzitetu doveo je do toga da je državni univerzitet postao po broju samofinansirajućih studenata maltene najveći privatni univerzitet u Crnoj Gori.
Visoko obrazovanje je svedeno na unosan biznis, a znanje stavljeno u drugi plan, tako da se iz godine u godinu vrtoglavo urušava kvalitet, jer je primaran postao profit, odnosno priliv sredstava od školarina koje se kreću od 500-2500 eura.
Ne postoje adekvatni ni prostorni ni kadrovski kapaciteti za kvalitetno studiranje preko 25.000 studenata, a ni realna potreba za ogromnim brojem studijskih programa slične profilacije, što je rezultovalo da imamo oko 10.000 visokoškolaca na birou rada.
Univerzitet Crne Gore se drastično urušava, i primjetan je značajan upliv politike pri izboru rukovodstva univerzitetskih jedinica i samog Univerziteta, a u posljednje vrijeme i prilikom izbora u zvanje.
Mjere:
Izmijeniti i dopuniti Opšti zakon o obrazovanju.
Omogućiti školovanje na svom maternjem jeziku.
Omogućiti da obrazovanje bude dostupno svima, bez obzira na materijalni položaj.
Uskladiti obrazovni sistem sa potrebama crnogorskog i evropskog tržišta rada.
Sprovesti obaveznost i besplatnost školovanja do sticanja prvog znanja, tj. prve kvalifikacije.
Znatno povećati plate zaposlenima u prosvjeti, kako bi bili stimulisani u radu,
i da bi se povratilo poljuljano dostojanstvo te svakoj državi važne profesije.
Značajno povećati broj državnih ustanova predškolskog vaspitanja (vrtića),
sa mogućnošću rada i u popodnevnim i večernjim časovima, čime bi se omogućio boravak djeci, čiji roditelji rade u smjenama.
Uvesti materijalne olakšice nezaposlenim roditeljima i onima sa niskim primanjima za boravak djece u vrtićima.
Znatno povećati obuhvat djece u predškolskim ustanovama,
sa trenutnih 20% na nekih 80%, što je prosjek u EU.
Posebno dati akcenat na obuhvat djece iz ruralnih područja.
Povećati izdvajanja iz budžeta u cilju podrške započetim reformama i podizanja kvaliteta obrazovanja.
Podsticati partnerske odnose škola i obrazovnih institucija sa privredom i lokalnom zajednicom.
Snažno podsticati cjeloživotno učenje, tj. sve oblike neformalnog obrazovanja (dokvalifikacije, prekvalifikacije, vanredno studiranje)
u cilju lakšeg i bržeg zapošljavanja i smanjivanja potrebe za uvozom radne snage.
Stimulisati otvaranje privatnih obrazovnih ustanova douniverzitetskog obrazovanja, posebno osnovnih i srednjih škola.
Formirati fond za talente, i posebnu pažnju posvetiti nadarenoj djeci kroz kreiranje posebnih, individualnih programa.
Znatno povećati iznos stipendija najboljim učenicima i studentima.
Stimulisati uvođenje međunarodnih programa i međunarodne mature u naš sistem gimnazijskog obrazovanja.
Eksternu maturu učiniti prepoznatljivom i van okvira Crne Gore.
Napraviti detaljnu analizu stvarnih potreba Crne Gore za određenim obrazovnim profilima
i na osnovu toga utvrđivati broj studenata finansiranih iz budžeta na pojedinim studijskim programima, kao i opravdanost postojanja pojedinih studijskih programa.
Učiniti da Savjet za visoko obrazovanje bude autonoman i nezavisan od političkih uticaja.
Izvršiti reakreditaciju studijskih programa od strane neke nezavisne međunarodno akreditovane agencije za tu djelatnost.
Značajno izmijeniti i dopuniti Zakon o visokom obrazovanju.
Izmijeniti model finansiranja visokoškolskih institucija, uvažavajući činjenicu da se radi o ustanovama strateški važnim za razvoj Crne Gore, imajući u vidu prioritete razvoja.
Ukinuti finansiranje studijskih programa na privatnim fakultetima iz državnog budžeta.
Učiniti da se Bolonjska deklaracija primjenjuje u skladu sa evropskim standardima, a ne na bazi improvizacija kojima se potpuno urušava obrazovni sistem, na koji smo nekad bili vrlo ponosni.
Preispitati finansijsko poslovanje Univerziteta Crne Gore u prethodnih 10 godina, i učiniti transparentnim način korišćenja sredstava, kako onih dobijenih iz državnog budžeta, tako i onih dobijenih od školarina.
Kroz izmjene Zakona promijeniti model izbora rektora i dekana u cilju smanjenja upliva politike.
Preispitati izbore u zvanja, jer su se prethodnih godina protekcionizmom i plagijatima mnogi nezasluženo okitili naučnim i nastavnim zvanjima.
Stimulisati slobodnu, zdravu i kritičku misao na univerzitetima, dajući im punu autonomiju.
Razvijati studijske programe koji se realizuju na engleskom jeziku.
Stimulisati izgradnju univerzitetskih kampusa i studentskih domova.
Uspostaviti vezu sa zajednicom alumnista, tj. sa diplomiranim studentima, u cilju ostvarivanja sprege sa društvenim i privrednim okruženjem i tržištem rada, kao i u cilju prikupljanja njihovih zapažanja iz radnog iskustva i sugestija za poboljšanje kvaliteta studija.
XXXVII. NAUKA
Naučnoistraživačka djelatnost potpuno je zanemarena.
Država izdvaja minimalna sredstva za nauku, a i ta koja izdvaja često ne završe gdje treba.
Ne postoji gotovo nikakva sprega između naučnoistraživačkih institucija i privrede, koja je maltene potpuno uništena.
Privatizacijom velikih privrednih subjekata zatvoreni su naučno-razvojni centri koji su funkcionisali u okviru njih.
Infrastruktura za bavljenje naučnoistraživačkim radom danas je skoro ispod svakog nivoa, zastarjela i oskudna, gotovo da ne može da odgovori ni zahtjevima za elementarna eksperimentalna istraživanja.
Pristup savremenoj literaturi i naučno-stručnim časopisima veoma je ograničen.
Ne postoji nikakav stimulans za mlade naučnike, što dovodi do značajnog odliva mozgova.
Država se nije potrudila da uključi našu naučnu dijasporu, koja nije zanemarljiva, u razvoj društva.
Mjere:
Stimulisati naučnu dijasporu da zajedno sa domicilnim kadrovima uzme aktivno učešće u procesu evropskih integracija.
Intenzivirati međunarodnu saradnju i razmjenu naučnika.
Formirati međusektorsku ekspertsku grupu koja bi se obučila za povlačenje sredstava iz pretpristupnih fondova EU.
Reorganizovati postojeće naučne institucije u modernije forme kao što su tehnološki parkovi, tehnopolisi, istraživački centri, inovativni inkubatori, kontaktne tačke sa ERA – European Research Area,
koji će prvenstveno biti u funkciji modernizacije privrednih i uslužnih djelatnosti i podizanja tehnološkog nivoa u državi.
Kroz privatno-javno partnerstvo, posebno u multidisciplinarnim oblastima, stimulisati stvaranje istraživačko-obrazovnih centara izvrsnosti, koji bi imali regionalnu i evropsku prepoznatljivost.
Poboljšati uslove rada u naučno-istraživačkim institucijama osavremenjivanjem opreme,
usavršavanjem kadra i
razvojem partnerstva sa privredom i lokalnom zajednicom.
Stvoriti uslove za osnivanje privatnih naučnih institucija po visokim standardima kao podsticaj kvalitetnoj konkurenciji.
U potpunosti zaštititi intelektualnu svojinu i autorska prava.
Zalagati se da se budžetska izdvajanja za nauku znatno povećaju,
i u doglednom vremenu dostignu 3% BDP, što je preporuka Evropske Unije.
Učiniti da jedini kriterijum pri određivanju kadrovskih rješenja budu znanje, sposobnost i stručnost, a ne nepotizam, klijentelizam i politička pripadnost.
Izmijeniti i unaprijediti zakonsku regulativu iz oblasti nauke.
XXXVIII. ZDRAVSTVENA POLITIKA
Reforma primarne i sekundarne zdravstvene zaštite sprovodi se neadekvatno i nepotpuno.
Uloga izabranog doktora nije realizovana u punoj mjeri, pa i dalje pacijenti dugo čekaju i gubi se veliko vrijeme da bi se zadovoljile najjednostavnije, a pogotovo složenije zdravstvene potrebe.
Odgovornost za to je u lošoj organizaciji i nedostatku sredstava, što je nadležnost Ministarstva zdravlja.
Veoma malo pažnje se posvećuje sveobuhvatnom zdravstvenom prosvjećivanju – primarnoj prevenciji hroničnih oboljenja i stanja.
Zdravstveni radnici su potcijenjeni i neadekvatno plaćeni za vrlo odgovoran i zahtjevan posao koji obavljaju, pa je prisutno nezadovoljstvo koje nerijetko i pacijenti zapažaju.
Javne zdravstvene ustanove su u prilično lošem stanju, kako u pogledu prostornih kapaciteta, tako i pogledu uslova infrastrukture, opreme, higijene itd.
Desilo nam se da nam bebe u 21. vijeku umiru zbog nehigijene u porodilištima.
Taj slučaj je ogolio pravo stanje zdravstvenog sistema u Crnoj Gori.
Izbor rukovodećih kadrova u zdravstvenim ustanovama ne po kvalitetu i zaslugama već po partijskom ključu, značajno je doprinio urušavanju cjelokupnog sistema.
Veliki problem predstavlja i korupcija, prisutna u različitim segmentima zdravstvenog sistema, od sfere nabavki opreme i lijekova, pa do operacione sale.
Mjere:
Izvršiti reizbor direktora zdravstvenih ustanova vodeći se isključivo principom referentnosti i kvaliteta kandidata.
Preispitati finansijsko poslovanje Fonda zdravstva, posebno u dijelu refundacije troškova liječenja u inostranstvu.
Dosljedno sprovoditi Strategiju primarne zdravstvene zaštite, i ukloniti sve nedostatke i propuste u sprovođenju primarne zdravstvene zaštite u domovima zdravlja i područnim ambulantama.
Založiti se da zdravstvenim osiguranjem budu pokriveni svi građani Crne Gore.
Omogućiti da država finansira tačno određen nivo zdravstvenih usluga, koje moraju biti dostupne svim građanima, i to pod jednakim uslovima.
Omogućiti pacijentima da se liječe i van Crne Gore, ukoliko oni to žele, uz naknadu koja ih sleduje po osnovu osiguranja za taj nivo zdravstvene usluge u Crnoj Gori.
Konstituisati Fond zdravstvenog osiguranja, kao savremenu instituciju, zasnovanu na ekonomskim principima, koji bi se, između ostalog, finansirao od akciza i poreza na promet artikala koji direktno ugrožavaju zdravlje.
Redefinisati pozitivnu listu lijekova zbog neophodne dostupnosti skupih lijekova za najteža oboljenja.
Omogućiti da se sva ortopedska pomagala oslobode uvoznih taksi, i
da Fond zdravstva participira u troškovima nabavke, zavisno od socijalnog statusa korisnika.
Učiniti da izdvajanje za zdravstvenu zaštitu bude proporcionalno stvarnom imovinskom kartonu građanina.
Definisati optimalnu mrežu zdravstvenih ustanova primarne, sekundarne i tercijarne zdravstvene zaštite.
Omogućiti privatnim zdravstvenim ustanovama da se inkorporiraju u sistem zdravstvene zaštite na zdravom ekonomskom i partnerskom principu.
Ojačati prostorne i kadrovske kapacitete zatvorske bolnice u Spužu, u cilju kvalitetnog zdravstvenog zbrinjavanja osuđenika sa somatskim i psihičkim poremećajima, kao i onih sa bolestima zavisnosti.
Osavremeniti službe hitne medicinske pomoći u opštinskim centrima, kako bi se snizio prehospitalni mortalitet i morbiditet.
Uvesti dnevne bolnice za obavljanje brze i efikasne dijagnostike na jednom mjestu, čime će se smanjiti ležanje u bolnici, čekanje i mukotrpno obijanje pragova brojnih zdravstvenih ustanova.
Ulagati u kontinuirano obrazovanje ljekara i drugog zdravstvenog osoblja.
Opremiti ambulante izabranih ljekara tako da se veliki dio zdravstvenih potreba može riješiti na tom nivou.
Omogućiti javnom kampanjom putem medija da preventivna medicina i edukacija građana budu dostupne svima, posebno u oblasti prevencije bolesti zavisnosti, kardiovaskularnih bolesti, dijabetesa i malignih oboljenja.
Učiniti da udruženja pacijenata imaju veći uticaj na donošenje ključnih odluka u zdravstvenoj politici.
Uvesti zdravstveno vaspitanje u školama u cilju prevencije oboljenja mlade populacije, posebno bolesti zavisnosti i polno prenosivih bolesti, kao i bolesti ishrane.
Obezbijediti zdravu i izbalansiranu ishranu djeci u vrtićima i školama.
Omogućiti jedinstveni standard medicinskih procedura i vještina kroz adekvatan rad ljekarske, stomatološke i farmaceutske komore.
Strogo sankcionisati sve propuste nastale nemarom i neprofesionalnošću medicinskog osoblja.
Znatno poboljšati materijalni status ljekara i medicinskog osoblja adekvatnim uvažavanjem i pravednim vrednovanjem njihovog rada kroz Zakon o zaradama zaposlenih u javnom sektoru, kroz omogućavanje dopunskog rada, kvalitetno rješavanje stambenih problema, itd.
Voditi borbu na iskorjenjivanju korupcije u svim sferama sistema zdravstvene zaštite.
XXXIX. KULTURA
Kulturna scena u Crnoj Gori je, nažalost, posljednjih godina prilično ispolitizovana,
pa kulturna produkcija, posebno ona koja provocira nacionalni i ideološki identitet, izaziva brojne polemike, osude, pohvale i kritike da li je ili ne od nacionalnog značaja,
a suštinsko valorizovanje i estetski dometi takvih projekata su sasvim zanemareni.
Potpuno je nedefinisano šta Crna Gora očekuje od kulture – zabavu, izgradnju identiteta, političko djelovanje, funkcionisanje na principima biznisa ili duhovni prosperitet.
Do danas nije urađena sveobuhvatna studija, koja bi nas uputila u stanje, probleme, mogućnosti, potrebe i strategiju razvoja kulture.
Ministarstvo kulture ni do danas nije promovisalo strateška akta, kojima bi se utvrdili, prije svega, obavezujući osnovni postulati i mehanizmi, na kojima treba da počiva sistem kulture.
Na osnovu Nacionalnog programa razvoja kulture nemoguće je definisati tačno šta se sve zbiva u kulturi i pretpostaviti kakva je strategija države u toj oblasti.
Kultura je postala beskrajno prostranstvo dnevnopolitičke manipulacije, improvizacije i privida.
Ona je tu, nemoćno suprotstavljena rezonu da se od kulture ne živi, ali se njome mogu zapaliti ideološke strasti i konflikti,
no kultura istovremeno pokazuje da Crna Gora treba da prođe još mnoge demokratske procese da bi uspostavila društvo različitosti i prihvatanje drugačijeg.
Nijedan od lokalnih programa razvoja kulture, shodno Nacionalnom programu razvoja kulture, nije donesen.
Ne postoji jasno određena distinkcija između kulturnih djelatnosti na lokalnom, regionalnom i međunarodnom nivou.
Kulturni identitet Crne Gore prilagođava se potrebama i identitetu vladajuće ideologije u Crnoj Gori.
U Crnoj Gori ne postoji jasno definisan sistem kulture, ali su glavna dešavanja u kulturi ipak situirana u državnim institucijama, nad kojima Ministarstvo kulture vrši puni politički nadzor i kontrolu.
Ministarstvu kulture je pravnim propisima jasno definisana uloga u odnosu na institucije, ali koja se ne sprovodi u praksi.
Nema interesa da se vrši suštinski monitoring institucija u cilju stimulacije i korektiva, da se zauzme kritički stav o njihovom poslovanju, zbog čega su institucije prepuštene same sebi, odnosno načinu rada koji nije obavezujući, i pruža brojne mogućnosti za malverzacije.
Crnogorske institucije posluju komformistički, tim prije što Ministarstvo kulture ne sprovodi evaluaciju projekata, zbog čega ne postoji ni sistem odgovornosti kako na institucionalnom, tako i na personalnom nivou.
S druge strane, Ministarstvo kulture se ponaša kao institucija s neograničenim ovlašćenjima.
Samo sebi nezakonski dodjeljuje i troši novac za projekte koji programski pripadaju institucijama.
Institucije kulture se finansiraju isključivo iz budžeta bez potencijala ili svijesti o neophodnosti komercijalnog poslovanja, a evropska praksa je da se skoro 50% novca mora prihodovati od benefita koje donosi projekat.
U protivnom, projekat se smatra promašenim.
Institucije sistema se potpuno neodgovorno i indolentno ponašaju u odnosu na kulturnu baštinu.
Veliki broj podzakonskih akata u cilju praćenja sprovođenja zakona iz ove oblasti još nije donesen.
Još uvijek nije zakonski definisano ubiranje finansijskih sredstava za očuvanje kulturnih dobara po osnovu spomeničke rente.
Kontrola prometa umjetnina i antikviteta i dalje nije usklađena sa evropskim standardima, čime se državi uskraćuje dio prihoda.
Institucije kulture bile su uhljebljenje za mnoge politički podobne, pa je to dovelo do deprofesionalizacije, što za ishod ima gubljenje autoriteta ustanova i institucija.
Ministarstvo kulture nije uspjelo da obezbijedi odgovarajući prostor za funkcionisanje Prirodnjačkog muzeja i Crnogorske kinoteke.
Muzički centar još uvijek čeka na završetak radova na rekonstrukciji Doma vojske u Podgorici.
Revitalizacija Doma revolucije u Nikšiću već godinama čeka neka bolja vremena.
Prvo pozorište u Crnoj Gori, Kraljevsko pozorište Zetski dom, nema stalni umjetnički ansambl.
Crnogorsko narodno pozorište prepoznato je kao pravni subjekt koji nezakonito i nenamjenski troši državni novac.
Prijestonica Cetinje jedini je grad koji nema Centar za kulturu.
Poseban problem je što na Cetinju i u Pljevljima nema bioskopskih sala, dok ni u jednoj od 26 postojećih sala nema kontinuiranog prikazivanja filmova.
Crna Gora je potpisnica velikog broja bilateralnih sporazuma i protokola saradnje iz oblasti kulture,
ali to još uvijek nije uslovilo adekvatnu razmjenu iskustava i recipročno učešće relevantnih kulturnih aktera između zemalja potpisnica.
Evidentno je postojanje privilegovanih kulturnih stvaralaca bliskih vlasti u odnosu na korišćenje budžetskih sredstava.
Pojedine skupe pozorišne predstave odigraju se samo nekoliko puta pred malobrojnom „izabranom“ publikom.
Ministarstvo kulture, kao resorno, vrlo malo pažnje posvećuje sadržaju koji se pojavljuje na medijskoj sceni.
Tako su elektronski i štampani mediji preplavljeni govorom mržnje i netrpeljivosti, sadržajima nasilja i pornografije, kao i okultizma koji se na privatnim televizijama prikazuje u višečasovnim, dnevnim terminima, kada je program dostupan i djeci.
Kultura se projektuje uglavnom na institucionalnom nivou odakle ima vrlo otežanu i neprohodnu difuziju ka laičkoj javnosti.
Mjere:
Izraditi Strategiju razvoja kulture kojoj će prethoditi objektivna analiza stanja.
Formirati novi Nacionalni savjet za kulturu,
čiji prevashodni zadatak će biti izrada Nacionalnog programa razvoja kulture na osnovu stručnih i naučnih principa, mimo aktuelnih političkih uticaja.
Da bi se sproveli društveno prihvatljivi ciljevi u kulturi neophodno je  definisati kulturnu politiku,
koja treba da djeluje kroz teorijske postavke,  precizno definisanje savladivih ciljeva, markiranje punktova rekonstrukcije i reorganizaciju kulturnih institucija, kao i kroz metode istraživanja  i definisanja, a potom i metode njihove primjene i efikasnosti u praksi.
Unaprijediti zakonodavni okvir donošenjem novog Zakona o kulturi i izmjenama ostalih zakona.
Obezbijediti dosljednu primjenu pravnih propisa iz oblasti kulture.
Rukovoditi se kriterijumom stručnosti i kompetentnosti prilikom odabira rukovodećih kadrova na osnovu javnog konkursa.
Decentralizovati model kulturne politike, i osloboditi ga birokratsko prosvjetiteljskog karaktera.
Podsticati razvoj alternativnih kulturnih modela.
Podsticati kulturne različitosti.
Represivne instrumente kulturne politike zamijeniti stimulativnim.
Hitno sačiniti plan regionalnog razvoja kulture.
Raditi na poboljšanju tehničko-tehnoloških uslova u ustanovama kulture.
Institucije kulture treba da prođu proces restrukturiranja i tranzicije, i da počnu da komercijalno posluju shodno standardima Evropske Uni-je, a ne da su potpuno oslonjene na sredstva iz budžeta.
Vršiti neselektivan nadzor nad radom institucija i primjenom propisa.
Učiniti kulturu dostupnom laičkoj javnosti kroz razne vidove komunikacije.
Podsticati povlačenje sredstava iz evropskih fondova za kulturne projekte.
Povećati broj međunarodnih koprodukcija u kojima učestvuje Crna Gora.
Osnovati Agenciju za promociju kulture Crne Gore, koja bi naše stvaraoce, i ono što oni rade, promovisala i predstavila inostranstvu.
Podsticati međusektorsku saradnju kulture sa sektorima privrede, turizma, obrazovanja, sporta, i dr.
Uvesti u legalne tokove tržište umjetnina i antikviteta.
Napraviti elektronsku bazu kulturne baštine, dostupnu svima.
Omogućiti kontinuirano stručno usavršavanje zaposlenih u kulturi.
Podići socijalni status zaposlenih i adekvatno stimulisati dodatni rad.
Priznati i vrednovati naučnoistraživački rad u institucijama kulture.
Ustanoviti državnu nagradu za stručnjake iz oblasti očuvanja i unapređenja kulturne baštine.
Obezbijediti uslove za dostupnost kulturnih programa osobama sa invaliditetom.
Uključiti mlade stvaraoce u osmišljavanje kulturnih programa.
Uraditi studiju stvarnih potreba Crne Gore, kao limitiranog prostora, za kadrovima koji su završili umjetničke škole i akademije, jer već sad, posle završene Likovne i Muzičke akademije, i Fakulteta dramskih umjetnosti, ovi kadrovi sve teže dolaze do posla budući da se radi o specifičnim zanimanjima koja su vezana za specifične institucije.
XL. SPORT
U Crnoj Gori je čak i sport ispolitizovan.
Na čelu sportskih saveza uglavnom su politički aktivne i prepoznatljive ličnosti iz vlasti, koje nemaju nikakvih sportskih iskustava.
Vlast se trudi da sve uspjehe naših nacionalnih timova i klubova pripiše sebi,
a sa druge strane sredstva koja se ulažu u profesionalni sport nedovoljna su, tako da je podrška vlasti često više deklarativna nego stvarna.
Prisutni su mnogobrojni problemi i u sportu i bavljenju fizičkom kulturom, kako u predškolskom, školskom i studentskom nivou, tako i u vrhunskom profesionalnom sportu.
Prisustvo deformiteta usljed nedovoljnog bavljenja sportom i malog broja časova fizičke kulture jasno je uočeno kod djece i mladih,
a zbog nemanja kulture zdravog življenja i loših navika – pušenje, alkohol, prekomjerno sjedjenje, nedovoljno kretanje, javljaju se ozbiljne posljedice kod starije populacije.
Mjere:
Usvojiti Nacionalnu strategiju razvoja sporta u Crnoj Gori.
Unaprijediti postojeću zakonsku regulativu, prvenstveno Zakon o sportu.
Usvojiti Zakon o privatizaciji u sportu kako bi se onemogućilo pranje prljavog novca kroz sport.
Pojačati kaznene mjere u Zakonu o sprečavanju nasilja na sportskim terenima.
Usvojiti zakon o sprečavanju dopinga u sportu.
Dovesti profesionalce na čelo sportskih saveza.
Unaprijediti fizičko vježbanje u predškolskim ustanovama.
Povećati broj časova fizičkog vaspitanja u douniverzitetskom obrazovanju.
Vratiti fizičko obrazovanje kao obavezan predmet na visokoškolskim institucijama.
Stvoriti adekvatne uslove za trening vrhunskih sportista.
Povećati sredstva namijenjena pripremama reprezentacija za velika međunarodna takmičenja.
Stimulisati vrhunske sportiste kroz davanje stipendija, nacionalnih priznanja, raznim olakšicama tokom studiranja i na radnom mjestu.
Promovisati rekreativni sport i zdrave stilove života u cilju poboljšanja psihofizičkog zdravlja građana.
Omogućiti da sport i rekreacija budu dostupni svima.
Unaprijediti postojeće sportske objekte i izgraditi nove.
Uvesti poreske olakšice za sponzore i donatore sportskih klubova i saveza.
Obezbijediti transparentnost i pojačati nadzor nad trošenjem budžetskih i drugih sredstava koja se ulažu u sport.
Omogućiti licima sa invaliditetom da se više, i na kvalitetniji način bave sportom, kroz obezbjeđivanje adekvatnog pristupa sportskim objektima i stručnim radom sa specijalizovanim trenerima.
Ministarstvo sporta izdvojiti kao posebno ministarstvo.
XLI. POLITIKA PREMA NEVLADINIM ORGANIZACIJAMA
Nevladin sektor bi trebalo da predstavlja veoma značajan segment crnogorskog društva, što danas nije slučaj.
Iako postoji veliki broj nevladinih organizacija, mnoge od njih su neaktivne, a prisutan je monopol određenih NVO u pojedinim sektorima.
Saradnja NVO sa državnim institucijama još uvijek je nedovoljna i često se NVO ne doživljavaju kao partneri koji bi trebalo kroz međusobnu saradnju i djelovanje da doprinesu boljoj kontroli, a samim tim i napretku crnogorskog društva, već se na njih gleda kao na nužno zlo.
Nedovoljna sredstva se izdvajaju iz budžeta za podršku projektima NVO,
a i takva se netransparentno dodjeljuju, uz nepostojanje jasnih kriterijuma i slabu kontrolu sprovođenja podržanih projekata.
Režim i u nevladinom sektoru ima miljenike, koji su svoju misiju zbog finansijske podrške podredili interesima režima.
Objektivni kritičari stanja i istinski aktivisti iz NVO sektora predmet su političkog progona.
Mjere:
Uspostaviti mehanizme kvalitetnog, javnog i transparentnog finansiranja nevladinih organizacija uz profesionalne i stručne komisije koje će vrednovati kvalitete projekata.
Razvijati stručni i ekspertski dio NVO sektora kroz učešće u svim radnim tijelima i komisijama koje tretiraju problematiku od strateškog značaja, kako na državnom, tako i lokalnom nivou.
Eliminisati monopolske pristupe određenog broja nevladinih organizacija koje zarad očuvanja vlastitih privilegija razvijaju koruptivne odnose unutar nevladinog sektora umjesto razvoja kapaciteta nevladinih organizacija.
Obratiti više pažnje u jačanju organizacija koje su izvan Glavnog grada jer je i tu razvijen centralizovan model koji guši male organizacije koje djeluju izvan Podgorice.
Shodno praksi u evropskim zemljama uvesti modalitete konsaltinga sa organizacijama koje pokažu određen nivo ekspertskog i stručnog znanja za oblasti kreiranja i analiza javnih politika u kojima to bude neophodno.
Dati preporuke lokalnim samoupravama da se uspostavi partnerstvo sa NVO sektorom u različitim oblastima.
Uspostaviti nove procedure u dodjeli sredstava za NVO iz lokalnog budžeta.
Imenovati profesionalnu komisiju od strane Skupštine Crne Gore, koja će vršiti raspodjelu sredstava NVO iz državnog budžeta i sredstava od prihoda dobijenih od igara na sreću.
XLII PLATFORMA ZA FER I SLOBODNE IZBORE
Slobodni i fer izbori u Crnoj Gori nikad nijesu održani.
Brojni su dokazi koji potvrđuju kriminogene radnje prije i tokom izbora.
Napisane su i cijele knjige.
Afera „Snimak“ je samo jedan od potvrđenih izbornih mehanizama krađe.
Demokratski front je institucionalnim i vanistitucionalnim djelovanjem pokušao da realizuje jedini i ispravan put,
a to je formiranje istinski Prelazne vlade, koja bi u periodu od godinu dana neophodnim mjerama stvorila uslove za organizovanje slobodnih i fer izbora.
Brutalna reakcija režima u razbijanju protesta je pokazala ne samo diktatorski karakter odnarođenog kriminogenog režima, već i koliki značaj za opstanak režima imaju neregularni izbori.
Ulazak tzv. opozicione trojke i još jedne bivše opozicione stranke u rekonstruisanu Vladu šefa režima omogućio je opstanak režimu,
a da dosad ništa suštinski nije učinjeno po pitanju fer i slobodnih izbora, niti se moglo učiniti pod takvim okolnostima.
Tako će i ovi izbori biti i dalje u značajnoj mjeri kontrolisani od strane režima i kriminogenih struktura.
Parcijalni izlazak pojedinih članica tzv. opozicione trojke iz Vlade šefa režima je krajnje licemjeran.
Demokratski front je na vrijeme sačinio Platformu za izlazak iz političke krize i organizovanje fer i slobodnih izbora, i prezentovao je javnosti.
Brojne mjere, sadržane u Platformi, već su date u Programu „Da radi Crna Gora“.
Još neke dodatne mjere, značajne za fer i slobodne izbore:
Po skraćenom postupku usvojiti izmjene i dopune Zakona o crnogorskom državljanstvu, Zakona o registrima prebivališta i boravišta i Zakona o izboru odbornika i poslanika.
Izvršiti ažuriranje registra prebivališta uz angažovanje mobilnih ekipa koje bi na terenu vršile provjeru adrese stanovanja.
Za lica za koja se utvrdi da su na privremenom radu u inostranstvu provjeriti da li su, i koliko puta, u prethodne dvije godine boravila u Crnoj Gori, pri tome koristeći evidencije MUP-a sa graničnih prelaza.
Utvrditi da li uopšte postoje, i ko su 15.000 lica, koja nijesu zamijenila ličnu kartu, a koja se nalaze u biračkom spisku.
Izvršiti detaljno ažuriranje biračkog spiska uparivanjem svih baza podataka od značaja za pravo glasa i izborni proces.
Nabavka i instaliranje adekvatnog AFIS sistema koji će prepoznati sve duplikate (dupli otisak prsta, dupli JMBG, da li se radi o fotografiji istog lica...)
Nabavka elektronskih čitača, kao dijela opreme za elektronsku identifikaciju birača, koje otisak prsta povezuje sa drugim podacima.
Uparivanje svih elektronskih čitača otiska prsta s bazom podataka iz Centralnog biračkog spiska.
Verifikovanje elektronske identifikacije birača (EIBS) od strane dvije renomirane softverske kompanije koje bi birale vlast i opozicija, pri čemu će se EIBS smatrati pouzdanim ukoliko obje kompanije to potvrde u svojim izvještajima.
Stroga kontrola validnosti potpisa podrške izbornim listama.
Zaplijeniti i uništiti kompjuterski sistem i softver u ANB-u sa nezakonito prikupljenim privatnim podacima o građanima Crne Gore.
Hitno pokrenuti krivični postupak protiv nadležnih u ANB-u za rukovođenje projektima “Siguran glas”, “Diskreditacija oponenata” i “Državni neprijatelj”.
Povećati efikasnost i transparentnost rada DIK-a.
Obezbijediti uslove za potpunu implementaciju zakonskih ovlašćenja DIK-a.
Izvršiti potpunu depolitizaciju i profesionalizaciju stručne službe DIK-a.
Odstraniti sve sumnje u konflikt interesa pojedinih članova DIK-a.
Usvojiti podzakonske akte, obrasce i uputstva za punu primjenu izbornog zakonodavstva i obuku nadležnih lica.
Hitno započeti kampanju upoznavanja birača sa novim pravilima u procesu glasanja.
