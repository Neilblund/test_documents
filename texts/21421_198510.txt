1 Er is opnieuw een toekomst.  Met België wordt opnieuw rekening gehouden. Na vier jaar regeren met de Partij voor Vrijheid en Vooruitgang is het herstel van ons land inderdaad goed en wel begonnen.  Eind 1981 toen wij regeringsverantwoordelijkheid opnamen, maakten wij zowel een economische als morele crisis mee. Onze economie was één chaos. Onze bedrijven waren niet competitief, overbelast en overgereglementeerd. Wij slaagden er niet langer meer in ons te handhaven op de exportmarkten die we in het verleden met zoveel inzet hadden veroverd. De werkloosheid steeg dramatisch. Er heerste een sfeer van moedeloosheid, een gevoel van defaitisme dat nog werd versterkt door het politiek geklungel en het immobilisme van onze voorgangers.  Wij hebben steeds voorgehouden dat het niet makkelijk zou zijn ons land terug op het goede spoor te zetten. Gans de westerse wereld ondergaat namelijk een ware revolutie, waarbij traditionele industrieën moeten worden omgeschakeld door middel van nieuwe technologieën. Dat dit gepaard gaat met hoge werkloosheid kan in geen enkel Westeuropees land worden vermeden.  De Partij voor Vrijheid en Vooruitgang heeft van bij de aanvang van haar regeringsdeelname zowel de economische als de morele crisis kordaat bestreden.  Zo werd door een stabiel regeringsbeleid het internationaal vertrouwen in onze munt hersteld. Door het indijken van de ontleningdrift van de overheid werd het overheidstekort gedrukt. Geldverslindende en verspillende staatsbedrijven kregen saneringsplannen op gelegd. Private ondernemingen werd de mogelijkheden geboden in concurrentie te treden met overheidsmonopolies.  De bedrijven werden lastenverminderingen toe gekend, zodat ze zich opnieuw competitief konden op stellen en de tewerkstelling kon worden beveiligd. Ten slotte werd de inflatie in bedwang gehouden. Met andere woorden slaagden wij erin de grondslagen voor het economisch herstel te leggen.  Wij hebben de voorbije jaren baanbrekend werk verricht inzake het aanmoedigen van de vrije onderneming. Hinderpalen voor de expansie van kleine en middelgrote ondernemingen werden weggenomen met als gevolg dat de zelfstandige activiteit steeg. Voor de sociale zekerheid, die in haar oorsprong een liberaal op zet is, werd een reddingsplan opgesteld dat misbruiken en overlappingen weert en dat tevens voorziet in de versterking van de hulp aan hen die er het meest behoefte aan hebben.  Dank zij een toenemend vertrouwen in de toekomst kwamen ondertussen ook nieuwe ideeën tot rijping. Zo stelden wij actieplannen op in verband met de misdaadbestrijding en het tot stand brengen van een nieuwe politieke moraal. Bij de bevolking groeit trouwens het besef dat we geen crisis kennen omwille van te veel, maar wel tengevolge van te weinig liberalisme. Deze mentaliteitswijziging wordt ook in de buurlanden waargenomen.  Onze actie binnen de regering heeft voor ons land en voor Vlaanderen vruchten afgeworpen. Met ons program 1985-1989 willen wij.  - de economische heropleving die zich nu aftekent veilig stellen, alleen op die wijze kan de werkloosheid verder doeltreffend worden bestreden.  - zorg dragen voor de zwaksten in onze maatschappij en aan elk individu de grootst mogelijke ontplooiingskansen bieden.  - de verdraagzaamheid en het pluralisme veilig stellen, straks ook in een zelfstandiger Vlaanderen.  - de parlementaire democratie versterken, de persoonlijke vrijheid en veiligheid, de privacy en integriteit van het individu waarborgen.  - de Europese eenmaking bevorderen, en een actieve vredespolitiek voeren samen met onze Navo-bondgenoten.  Karel DE GUCHT.  Europees Parlementslid.  Voorzitter van de Programmacommissie.  Jobs, lonen en vakbonden  Gedurende de jaren van economische achteruitgang, die thans tot een einde zijn gekomen, hebben we net zoals onze buurlanden ernstige problemen gekend en een stijgende werkloosheid moeten trotseren. Ondanks al deze moeilijkheden en ondanks de zware erfenis die de voorgaande regeringen ons eind 1981 hadden achtergelaten, is de regering met de Partij voor Vrijheid en Vooruitgang erin geslaagd, de meest fundamentele problemen te overwinnen. Het herstel van de slagkracht van de bedrijven, de beheersing van de overheidstekorten en de stabilisering van de werkloosheid. De grondslagen voor het economisch herstel werden gelegd. Hierop zullen wij tijdens de volgende legislatuur verder bouwen.  Meer werkgelegenheid door gezonde bedrijven.  Gezonde bedrijven zijn de essentiële voorwaarde voor economisch herstel. Alleen gezonde bedrijven die in gunstige omstandigheden werken, kunnen goederen en diensten produceren die in binnen- en buitenland kunnen worden verkocht. Alleen zij kunnen voldoende jobs en welvaart creëren voor at onze medeburgers.  Onder de vorige socialistisch geïnspireerde regeringen waren heel wat bedrijven doodziek en waren zij niet langer in staat om tegen hun buitenlandse concurrenten op te tornen. Door de automatische loonindexering en de stelselmatige verhoging van de belastingen en de sociale bijdragen was de loonkost drastisch gestegen. Arbeiders en bedienden werden massaal afgedankt en vervangen door goedkopere machines. De overheid poogde de terugval te compenseren door het verhogen van allerhande uitgaven, uitkeringen en subsidies. Dit leidde tot groeiende overheidstekorten en stijgende interestvoeten, hetgeen een nieuwe rem zette op de investeringen en de economische activiteit. Voor ons aantreden in de regering was de economische toestond van ons land ronduit catastrofaal.  Vandaag is dit niet langer meer het geval. De Belgische bedrijven kunnen het opnieuw halen van hun buitenlandse concurrenten. Door de devaluatie, de loonmatiging en de injectie van circa 350 miljard vers geld in de bedrijven is de slagkracht van onze ondernemingen opnieuw even goed geworden als dat in het begin van de jaren '70 het geval was.  De eerste resultaten tekenen zich dan ook af. De uitvoer steeg spectaculair. De Belgische frank is opnieuw gezond. De inflatie daalde van 8,7 t.h. in 1982 tot 5 t.h. in 1985. De investeringen nemen gestadig toe. Voor het eerst sinds 13 jaar kon de groei van de werkloosheid tot nul worden herleid. Thans kent het werkloosheidscijfer zelfs een uitgesproken dating.  Tijdens de volgende vier jaar zullen we dit beleid onverkort voortzetten. Wij zullen de werkloosheid verder bestrijden door het concurrentievermogen van onze ondernemingen stelselmatig te verbeteren. Ons doel is dat onze bedrijven het even goed, zoniet beter doen dan hun concurrenten in de rest van Europa, Noord-Amerika en Japan.  Daartoe zal de loonkost verder in toom worden gehouden. Reglementeringen die arbeidsvernietigend zijn, zullen worden afgeschaft. Nieuwe acties om de overheidsuitgaven en de stijging van de openbare schuld te verminderen, zullen worden ontwikkeld, hetgeen moet leiden tot een verdere dating van de interestvoeten ten voordele van de gezinnen die willen ontlenen of van de bedrijven die willen investeren. Tegelijk zal de nodige ruimte worden gecreëerd om de belastingen te verminderen, waardoor de gezinnen en de ondernemingen opnieuw kunnen worden gemotiveerd.  Tegenover dit coherent program stellen onze tegenstrevers voor de komende legislatuur eens te meer dezelfde beleidsmaatregelen voor, die ons zo diep in de put deden belanden. Hun voorstellen tot het heropleven van de economie langs nieuwe overheidsuitgaven, nieuwe overheidsprojecten en nieuwe belastingen zijn een herhaling van de politiek die in 1981 leidde tot de catastrofe.  Vrije lonen.  Door de lonen te matigen hebben wij een eerste belangrijke stap gezet in het herwinnen van de competitiviteit van onze bedrijven en in het vrijwaren van onze tewerkstelling. Het gezond verstand gebiedt dat wij verder ijveren voor lonen die zo evolueren dat ze aangepast zijn aan de reële situatie en de reële mogelijkheden van ieder bedrijf. Lonen die hoger zijn dan wat het bedrijf kan drager, hebben in het verleden immers vele tienduizenden jobs gekost.  Tijdens de volgende legislatuur zullen wij deze visie doortrekken. Eerder dan een algemene loonmatiging op te leggen, zoals dat de voorbije jaren noodzakelijk was, zullen wij de lonen laten evolueren volgens de individuele toestand van elke onderneming. Daartoe zullen wij het sociaal overleg grondig decentraliseren. De onderhandelingen over lonen en arbeidsvoorwaarden zullen worden gevoerd binnen het bedrijf zelf, terwijl op nationaal en sectorieel niveau nog enkele raamakkoorden zullen worden afgesloten, die de ruimte bepalen waarbinnen deze onderhandelingen moeten worden gevoerd. Zonder afbreuk te doen aan een algemeen geldend minimumloon zullen de lonen niet meer worden opgelegd van bovenuit, maar tot stond komen door persoonlijk contact tussen de werkgever en de werknemer volgens de individuele mogelijkheden van het bedrijf. Loonsverhogingen zijn daarbij niet bijvoorbaat uit te sluiten. Tegelijk zullen wij de belastingen en de sociale bijdragen die vandaag bijna de helft van het brutoloon uitmaken, in bedwang houden. Daartoe zullen wij, zoals in "de wet Grootjans" wordt voorzien, de belastingschalen indexeren, zodat inflatie niet telkens uitmondt in hogere belastingen. Anderzijds zullen wij de sociale bijdragen die werknemer en werkgever betalen, blokkeren door de sociale uitgaven beter en efficiënter te besteden.  Aan de werkelijke noden moet immers beter worden tegemoetgekomen. Misbruiken moeten daarentegen worden geband. De afdankingmodaliteiten moeten versoepeld worden door een redelijke beperking in de tijd in functie van de thans reeds gehanteerde criteria en door een gespreide betaling van de opzeggingsvergoeding toe te laten. Tenslotte zullen we bij wet de mogelijkheid scheppen de dertiende maand te vervangen door een deelname in het bedrijfsresultaat.  Minder reglementeringen.  Tal van reglementeringen en administratieve voorschriften ontmoedigen de werkgevers meer personeel in dienst te nemen.  De arbeidsmarkt versoepelen, is dan ook een tweede vereiste voor verder economisch herstel. Zo vereenvoudigden wij de toegang tot het deeltijds werken. Een aantal stroeve bepalingen in verband met de contracten van bepaalde duur, de opzeggingsvergoedingen en de beschermde werknemers werden gewijzigd. Ten slotte werd het sociaal passief ingevoerd.  Tijdens de komende jaren zullen wij nieuwe maatregelen nemen om het scheppen van banen aan te moedigen. Zo zullen wij overgaan tot wat volgt.  · Het wegnemen van de psychologische en andere drempels onder andere door het optrekken van de 50- en 100-grens. Heel wat K.M.O.'s die in staat zijn nieuwe arbeidskrachten aan te werven, durven dit niet omdat eenmaal ze bepaalde grenzen overschrijden ze tal van nieuwe verplichtingen opgelegd krijgen.  · De versoepeling van de loonreglementering (minimumlonen, looncategorieën, loon in geval van contracten van bepaalde duur,...). Dit is noodzakelijk in sectoren waar een te strakke loonreglementering een structurele hinderpaal vormt voor het aanwerven van jonge werklozen, de reïntegratie van oudere werkzoekenden of het in dienst nemen van ongeschoolde en andersvaliden. De uniformisering, actualisering en vereenvoudiging van de bestaande wetgeving is meer dan noodzakelijk.  · De versoepeling van de arbeidstijd. Binnen nader te bepalen grenzen moeten de werknemer en de werkgever zelf de duur en de verdeling van de arbeidstijd kunnen bepalen, rekening houdend met de specificiteit van het bedrijf. Ook de opsplitsing van voltijdse banen in twee part-time betrekkingen moet verder worden aangemoedigd en mogelijk gemaakt, zonder voor deze part-time betrekkingen enkel jobs voor vrouwen te beogen, dit onder meer door de vrijwaring van de sociale rechten te garanderen.  · Het afschaffen of minstens versoepelen van de vestigingswetten, door beroepskwalificaties in aanmerking te nemen.  · Beschermende maatregelen voor vrouwen afschaffen, met uitzondering van deze bij zwangerschap. De vrijheid van tewerkstelling voor mannen en vrouwen moet worden bevorderd.  · Het invoeren van een eenvormige regeling met betrekking tot het sociaal passief bij het overnemen van ondernemingen.  Minder staat en minder bureaucratie.  Het beperken van de overheidsuitgaven, de openbare schuld en de staatsleningen is een derde vereiste voor verder economisch herstel. Wij erfden een immens overheidsapparaat dat langs hoge belastingen en vele leningen werd en wordt gefinancierd.  De overheidstekorten die van 1977 tot 1981 opliepen van 4 t.h. tot circa 13 t.h. van onze nationale welstand, of Bruto Nationaal Produkt (B.N.P.) slorpten zoveel spaargeld op en dreven de intrestvoeten zo hoog, dat geen goedkoop kapitaal meer voorhanden was om nieuwe investeringen en nieuwe arbeidsplaatsen in de bedrijven te financieren.  Vandaag werd de overmatige ontleningsdrift van de overheid ingedijkt. De overheidsuitgaven werden beperkt en het overheidstekort werd gedrukt tot 11,3 t.h. van het B.N.P. in 1984 en 10,3 t.h. van het B.N.P. in 1985.  De intrestvoeten vertonen een dalende trend wat een positieve invloed heeft op de investeringen.  Tijdens de volgende vier jaar zullen wij deze inspanning onverminderd verderzetten. Eerder dan te belasten of te bezuinigen op uitkeringen die aan de burger worden toegekend, zullen wij onze acties verder richten op het ontvetten en het efficiënter maken van het staatsapparaat, onder meer door het optimaliseren van het openbaar ambt na een rendabiliteitonderzoek van alle diensten, door de doorlichting van alle structuren van de overheid en van de ondergeschikte besturen, door de betere verdeling van de beschikbare middelen onder andere inzake het personeelsbestand, door de invoering van een moderne, vereenvoudigde en efficiënte administratie, door de depolitisering van het openbaar ambt, door het uitvoeren van behoefte-analyses en door het uitwerken van mobiliteitsprogramma's. Ook de overheid moet hoogdringend nieuwe technologieën toepassen teneinde de efficiëntie van de prestaties en de produktiviteit van de dienstverlening te verhogen. Bovendien zullen we volgende maatregelen treffen.  · Het verder beperken van het aantal overheidsambtenaren door het toepassen van een volledige wervingsstop. Uitzonderlijk kan tot aanwerving worden overgegaan na uitputting van de mogelijkheden geboden door de mobiliteitsregeling die consequent moet worden toegepast. Het niet vervangen van de ambtenaren die om allerlei redenen afvloeien valt te verkiezen boven de bestendige matiging van hun inkomen.  · Het saneren en privatiseren van een aantal overheidsbedrijven door ze geheel of ten dele te verkopen onder meer aan zij die er werken. Door aan deze verkoop een belastingvoordeel te koppelen, kan dit voor de geïnteresseerden aantrekkelijk worden gemaakt.  · Het inrichten van concurrentiële structuren in bepaalde openbare diensten en het invoeren van beoordelingscriteria waardoor kan nagegaan welke diensten efficiënt werken en welke moeten worden bijgestuurd.  · Het verder uitvoeren van de "rapporten Waltniel" onder meer voor wat het afschaffen van onverantwoorde premies en het opdoeken of fusioneren van overbodige raden, commissies en instellingen betreft.  · Het rechtvaardiger en efficiënter besteden van de sociale uitgaven.  · Hef afbouwen van de overheidssubsidies aan bedrijven en sectoren, gekoppeld aan het uitbreiden van fiscale stimuli en de afbouw van de vennootschapsbelasting. Dit betreft zowel de expansiewetgeving, als de middelen die we toevertrouwen aan allerlei nationale en regionale investeringsmaatschappijen. De subsidies die desondanks nog toegekend worden, moeten aan een strenge controle worden onderworpen. Wij zullen streven naar een eenvormige gedecentraliseerde overheidsboekhouding waarbij elk departement zijn financiële toestand snel kan bekendmaken.  · Het afschaffen van de techniek van het debudgetteren van de overheidsuitgaven.  · Het uitbreiden van de privéfinanciering van openbare investeringen. Dit is thans onder meer het geval me de sociale huisvesting en een aantal grote openbare werken zoals de Liefkenshoektunnel te Antwerpen.  · Het overzichtelijker maken van de huidige reglementeringen van R V.A. en R.I.Z.I.V.  · Naast deze concrete maatregelen zullen wij blijven ijveren voor een meer realistische begrotingsaanpak. Uiteindelijk moeten wij komen tot de invoering van een "zero?base?budgettering", waarbij de bestaansreden en de noodwendigheid van elke begrotingspost ieder jaar opnieuw onder de loep wordt genomen.  Meer competitie.  De privatisering van overheidsbedrijven en openbare diensten is niet alleen een middel om de overheidsuitgaven te beperken. Het is ook een instrument om onze economie nieuwe stimulansen te geven. De meeste mensen die in deze ondernemingen worden tewerkgesteld, werken hard. Maar stilaan wordt het voor iedereen duidelijk dat staatsbedrijven door een gebrek aan concurrentie minder efficiënt zijn dan private ondernemingen. Private bedrijven verschaften een betere service tegen lagere prijzen, daar waar overheidsbedrijven bestendig geconfronteerd worden met hoog oplopende tekorten die door de belastingbetaler moeten worden gefinancierd. Een onderneming die moet concurreren om te overleven zal efficiënter werken en vlugger geneigd zijn de nieuwste technologische innovaties in te voeren. Dit laatste is onontbeerlijk zo men op de wereldmarkt wil overleven.  Van bij ons aantreden in de regering werden dan ook saneringsplannen uitgevaardigd die elk staatsbedrijf ertoe verplichten een efficiënt en zuinig beleid te voeren. Tegelijk werd het aan private ondernemingen toegestaan in concurrentie te treden met overheidsmonopolies. Zo werd het monopolie van de R.T.T. op de eindapparatuur afgeschaft en werd aan private postfirma's voor bepaalde activiteiten de toelating verleend te concurreren met de P.T.T. Tevens werd een aanvang gemaakt met de privatisering. Zo zullen nog dit jaar voorbereidingen worden getroffen om Sabena als eerste staatsbedrijf aan de private sector te verkopen, waarbij ook aandelen zullen worden aangeboden aan het personeel zelf.  Tijdens de komende legislatuur zullen wij dit beleid voortzetten. Er zal worden onderzocht hoe en in welke mate overheidsbedrijven zoals de R.T.T., de P.T.T., de Regie voor Maritiem Transport en de N.M.B.S. kunnen worden geprivatiseerd. Dit zal ook het geval zijn voor onze openbare kredietinstellingen en voor de participaties die de overheid bezit in tal van private ondernemingen. Aandelen zullen daarbij worden aangeboden aan al diegenen die er thans werkzaam zijn, terwijl er bij de verkoop angstvallig zal worden over gewaakt geen private monopolies tot stand te brengen.  Tegelijk zullen we de prijzencontrole en de feitelijke kartelvormingen die door de overheid in de hand worden gewerkt ter verdediging van de vrije mededinging in meer liberale zin afbouwen.  Strijden voor democratische vakbond.  In ons streven naar economisch herstel langs vrije lonen, minder bureaucratie en meer competitie, spelen de vakbonden een belangrijke rol. Vakbonden zijn machtige instrumenten die zowel goed als kwaad kunnen berokkenen Ze kunnen zowel zeer progressief of uiterst conservatief zijn. Ze kunnen zowel nieuwe banen scheppen als bestaande jobs vernietigen. Wij hebben dan ook alle belang bij dat deze machtige organisaties op een democratische wijze worden geleid. Daartoe hebben wij een aantal voorstellen ontwikkeld die ertoe strekken meer vrijheid, meer democratie en meer verantwoordelijkheid in de sociale en syndicale verhoudingen van ons land tot stond te brengen.  Hierop voortbouwend zullen wij aan het volger de Parlement uitdrukkelijk vragen de volgende wetgevende initiatieven goed te keuren.  · De invoering van de geheime stemming ingeval van staking. Het is de meerderheid onder de werknemers die geheim moet kunnen beslissen of een staking al dan niet zal worden voortgezet.  · Het waarborgen van de vrijheid van arbeid. Stakingspiketten mogen werkwillige werknemers de toegang tot het bedrijf niet beletten.  · Het verbieden van de praktijken waarbij het de vakbond is die gaat bepalen wie ontslagen of aangeworven wordt en wie voor promotie in aanmerking komt.  · Het waarborgen van vrije sociale verkiezingen, zowel in de openbare als in de privé?sector. Niet alleen de erkende vakbonden maar ook de werknemers zelf moeten bij de syndicale verkiezingen de mogelijkheid krijgen eigen kieslijsten in te dienen.  · Indien specifieke voorwaarden gesteld worden voor de niet?erkende vakbonden in verband met het voordragen van kandidaturen, dienen dezelfde voorwoorden opgelegd te worden aan de erkende vakbonden.  · Het invoeren van een billijke en rechtszekere regeling met betrekking tot de beschermde werknemers, zowel wat hun aantal; als wat hun ontslag betreft. De huidige regeling bevat op beide punten een aantal blokkeringsmechanismen die nefast zijn voor de tewerkstelling in het algemeen.  · Het afschaffen van de syndicale premie, zowel in de privé? als de overheidssector.  · Het invoeren voor politieke partijen, werknemers en werkgeversorganisaties en mutualiteiten van de rechtspersoonlijkheid, de financiële verantwoordelijkheid en de open boekhouding.  Meer motivatie door minder belastingen.  De economische heropleving van ons land kan slechts slagen, indien de bevolking voldoende wordt gemotiveerd. Loon naar werken is een regel die moet worden nageleefd. Nadat tijdens de voorbije legislatuur vooral aan de bedrijven allerlei lastenverminderingen werden toegekend en ook aan de gezinnen selectieve verlichtingen werden verleend (decumul, splitsing, verhoging van de forfaitaire aftrekken wegens kinderen ten laste en wegens bedrijfslasten...) zullen wij tijdens de komende jaren ijveren voor de uitvoering van een meerjarenplan tot vermindering van de belasting op de arbeid.  Concreet spitsen we ons streven toe op volgende punten.  · De lineaire vermindering van de personenbelasting met 10 t.h. gespreid over een periode van vier jaar. Dit betekent dat het eerste jaar een belastingvermindering van 2,5 t.h., het tweede jaar een vermindering van 5 t.h. en het derde jaar een dating van 7,5 t.h. moet worden doorgevoerd, om in het vierde jaar uiteindelijk de 10 t.h. te bereiken.  De voorbereiding van een grondige hervorming van de fiscaliteit. Ons belastingsysteem dient dringend te worden vereenvoudigd. Ongelijke behandelingen moeten worden weggewerkt en er moet onderzocht worden in welke mate een groot deel van de belasting op de arbeid kan vervangen worden door selectieve consumptiebelastingen. De belastingaangifte moet in belangrijke mate worden vereenvoudigd, onder andere wat betreft de onkostenrubrieken.  · De geleidelijke indexering van de belastingschalen moet verhinderen dat de inflatie automatisch de toegestane belastingvermindering teniet doet.  · De invoering van een wettelijke en grondwettelijke bepaling die stelt "dat het totaal bedrag van de directe belastingen geheven door de Staat, de Gemeenschap, het Gewest, de Provincie, de Agglomeratie en de Gemeente nooit meer mag bedragen dan 50 t.h. van het belastbaar inkomen."  · De invoering van concrete maatregelen voor een humanisering van het fiscaal klimaat, de versoepeling van de controles, en het betrachten van enige redelijkheid in de boetes.  · Het ernstig en doeltreffend bestrijden van elke fiscale fraude door positieve maatregelen te treffen die de fraude niet meer winstgevend maken.  · Het terugschroeven van het statuut van prioritair schuldeiser in hoofde van de Staat bij falingen.  · Naast een betere motivatie van de actieve bevolking zullen wij vooral oog hebben voor het verminderen van de lasten op het gezin en op het spaarwezen.  Partnership in het bedrijf.  Een goede werkgever betrekt zijn werknemers in de gang van zaken van het bedrijf. De meest gezond en meest competitieve ondernemingen zijn vaak deze waar het personeel op het praktische terrein, reële inspraak heeft gekregen.  Tijdens de voorbije legislatuur hebben we dan ook concrete vormen van medezeggingsschap in het bedrijf aangemoedigd. Zo werd onder liberale impuls de eigen vertegenwoordiging van de kaderleden in het bedrijf ingevoerd. Tevens werd de "stock-option" mogelijk gemaakt, waarbij iedere werknemer op een fiscaal gunstige manier aandeelhouder kan worden van het bedrijf waarin hij werkzaam is.  In de komende jaren zullen wij dit beleid verder zetten. Wij zullen de werknemers aanmoedigen aandeelhouder te worden van hun bedrijf. Wij zullen erover waken dat bij de privatisering van overheidsbedrijven aan het personeel zelf de kans wordt geboden onder gunstige omstandigheden aandelen te verwerven.  Naast de aanschaf van aandelen in het eigen bedrijf, kan de idee van "entrapreneurial management" waarbij elke participant rechtstreeks eigenaar wordt van een deel van het bedrijf, onderzocht worden.  De P.V.V. blijft principieel voorstander van mede beheer waardoor werknemersvertegenwoordigers worden opgenomen in de beleidsorganen van de ondernemingen, maar koppelt daaraan onafscheidelijk de medeverantwoordelijkheid voor het gevoerde beleid.  Teneinde alle nog bestaande tekortkomingen en discriminaties weg te werken wil de P.V.V. tijdens de komende legislatuur verder bouwen aan het statuut van het kaderpersoneel dat onder deze regering vorm heeft gekregen. Tevens dient het individueel kadercontract en de vertegenwoordiging van de kaders op interprofessioneel en nationaal niveau dringend te worden verwezenlijkt.  Aanmoediging van de vrije onderneming.  Wij wensen een samenleving waarin zowel de grote als de kleine onderneming de kans krijgt te groeien en nieuwe banen te creëren. De Partij voor Vrijheid en Vooruitgang heeft de jongste jaren onafgebroken maatregelen getroffen om de hinderpalen weg te ruimen die de verdere expansie van de vrije onderneming in de weg stonden. De hoge belastingen, de administratieve rompslomp, het gebrek aan kapitaal, de angst voor de nieuwe technologieën en dergelijke meer.  Voor het eerst sinds het uitbreken van de economische crisis neemt het aantal zelfstandigen opnieuw toe. Maar er is nog een hete weg af te leggen alvorens ons land opnieuw een sterke economische natie wordt, die voldoende kracht bezit om op zichzelf te kunnen groeien. Alleen een regering die werkelijk gelooft in de vrije onderneming kan deze droom opnieuw tot werkelijkheid brengen.  Lage en eenvoudige belastingen.  In de voorbije jaren hebben wij de belastingen op de bedrijven aanzienlijk verminderd en vereenvoudigd. Zo werden de superbelastingen op de winst "Sol l" en "Sol 2" afgeschaft. Het tarief van de vennootschapsbelasting werd verlaagd van 48 t.h. naar 45 t.h. Tegelijk werd "de wet De Clercq" goedgekeurd, die 400.000 belastingbetalers ertoe aanzette te beleggen in aandelen. Hierdoor kende de beurs een enorme heropleving en kon circa 350 miljard vers kapitaal in onze bedrijven worden geïnvesteerd. Tenslotte hebben wij er de gemeenten toe aangezet een aantal belastingen af te schaffen, zoals deze op de drijfkracht en op het tewerkgesteld personeel.  Tijdens de komende legislatuur zullen we dit beleid onverkort verderzetten. Over een periode van vijf jaar zal de vennootschapsbelasting worden verlaagd met 4 t.h. om ze te brengen op 25 t.h. Over eenzelfde periode zal een evenredige vermindering van subsidies aan bedrijven worden doorgevoerd. Zo ook zullen wij aan het Parlement vragen het wetsvoorstel goed te keuren tot invoering van de "Particuliere Pensioenrekening" (P.P.R.). In navolging van "de aandelenwet-De Clercq" moet de P.P.R. honderdduizenden burgers ertoe aanzetten in eigen land te sparen in risicodragend kapitaal, hetgeen een nieuwe stimulans zal betekenen voor onze economie.  Zolang er echter geen definitieve maatregel onder de vorm van lange-termijn pensioensparen is genomen, moet "de aandelenwet-De Clercq" worden verlengd.  Meer kleine en middelgrote ondernemingen.  Wij hebben de hinderpalen voor onze kleine en middelgrote ondernemingen grotendeels weggenomen. Wij kenden premies toe aan werklozen die hun eigen bedrijf of handelszaak opstartten. Met het "Plus-Eén-Plan" verminderden wij de sociale lasten voor iedere zelfstandige die een eerste werknemer in dienst nam. In 1984 steeg het aantal zelfstandige activiteiten dan ook met meer dan tienduizend.  In de komende jaren zullen wij deze weg verder bewandelen. Aan het Parlement zullen wij vragen snel volgende voorstellen goed te keuren.  o Concrete maatregelen ter versoepeling en vereenvoudiging van de fiscale en administratieve formaliteiten, sancties en controles. Dit onder andere door het vereenvoudigen van de B.T.W.-reglementering.  o De oprichting van de "Eenmansvennootschap met Beperkte Aansprakelijkheid" (E.V.B.A.), waarbij het ondernemingsrisico wordt beperkt doordat het persoonlijk patrimonium van het vermogen van de handelszaak kan worden afgescheiden. De optie voor de vennootschapsbelasting moet mogelijk zijn.  o De invoering van schuldvergelijking voor zelfstandigen en K.M.O.'s die schuldeiser zijn van de overheid. Wat men tegoed heeft van de overheid moet in mindering kunnen worden gebracht van de achterstallige belastingen en sociale bijdragen die men verschuldigd is.  o De invoering van een schadevergoedingsregeling ten voordele van zelfstandigen en K.M.O.'s die het slachtoffer zijn van grote openbare projecten en werken.  o De versoepeling van de wettelijke sluitings- en openingsregeling in de distributiesector.  o De herziening van de wet op de handelspraktijken en de wet op het economisch machtsmisbruik.  o Maatregelen tot versoepeling van de toegang tot het risicodragend kapitaal, door een verdere, uitbreiding van het participatiefonds dat moet gespijsd worden door de integraliteit van de solidariteitsbijdragen van de zelfstandigen. De mogelijkheid om beroep te doen op een achtergestelde lening in verhouding met het gespaarde kapitaal moet worden ingevoerd.  o De B.D.B.H. (Belgische Dienst voor Buitenlandse Handel) moet beter in het bereik worden gebracht van de K.M.O.'s door een vereenvoudiging van de administratie en vlottere contacten met de buitenlandse handelsprospectoren.  Hulp aan de nieuwe technologieën.  Willen wij standhouden tegen onze concurrenten dan moeten nieuwe industrieën en nieuwe technologieën maximaal worden aangemoedigd. In de voorbije jaren werden daartoe specifieke maatregelen getroffen. Zo werden nieuwe middelen vrijgemaakt voor wetenschappelijk onderzoek. Ook werd een fiscale gunstregeling ingevoerd voor zogenaamd "venture capital" of hoogrisicodragend kapitaal, dat de financiële groepen er moet toe aanzetten geld te beleggen in totaal nieuwe ondernemingsprojecten ook al blijken die op korte termijn weinig of niet renderend te zijn.  Dit is slechts een begin. Nieuwe maatregelen zullen getroffen worden om de totstandkoming van nieuwe technologieën en nieuwe industrieën aan te moedigen.  o De oprichting van een parallelle beurs, waar kleine en middelgrote ondernemingen hun aandelen kunnen. plaatsen. Op die wijze kunnen de K.M.O.'s goedkoop kapitaal bekomen voor het financieren van nieuwe investerings- en onderzoeksprojecten.  o De invoering van een specifiek belastingvoordeel voor ondernemingen en particulieren die geld vrijmaken voor wetenschappelijk onderzoek in de plaats van het opdrijven van overheidsuitgaven voor programma's inzake wetenschappelijk onderzoek.  o Het bevorderen van de overdracht van nieuwe technologieën van universiteiten naar ondernemingen toe. Tevens zal de oprichting worden aangemoedigd van zogenaamde wetenschapsparken. Reconversie moet bijzondere aandacht krijgen.  o Het doorbreken van het overheidsmonopolie inzake telecommunicatie en kabeltelevisie om alzo de nieuwste communicatie- en mediatechnieken tot volle ontplooiing te laten komen.  o Het openen van de Europese markt van de openbare aanbestedingen in de spitstechnologie.  Regio's, Nationale sectoren en T-zones.  Voor regio's - en we denken hier in het bijzonder aan Limburg - die al te lang afhankelijk zijn gebleven van een aftakelende industrie moeten bijzondere inspanningen worden geleverd. Zo werden tijdens de voorbije legislatuur regionale investeringsmaatschappijen, tewerkstellingszones en reconversiezones opgericht met de bedoeling nieuwe bedrijven naar deze gebieden te loodsen. Tegelijk werden de industrieën in moeilijkheden, de zogenaamde nationale sectoren, gerationaliseerd. De staalsector werd grondig gesaneerd. De textielsector kent thans een nieuwe spectaculaire bloei.  In het Parlement zullen we deze werkwijze aanhouden.  o Het statuut en de oppervlakte van de belastingvrije T-zones zal worden uitgebreid. Daarnaast zal ook het stelsel van de fiscale stimuli aangepast en verbeterd worden.  o Naar binnen- en buitenland toe zal een brede publiciteitscampagne worden op touw gezet. De Belgische regio's moeten hierbij worden aangenomen als dé plaatsen in Europa waar het goed is om te investeren.  o De sanering van de nationale sectoren zal worden vedergezet. Bijzondere aandacht moet gaan naar de steenkoolnijverheid. De P.V.V. wil een toekomstcontract voor Limburg, gebaseerd op een parallellisme tussen reconversie met werkelijke resultaten en een afslanking van de Kempische Steenkoolmijnen (K.S.). Dit houdt in dat men geen afslanking van de K.S. inzake werkgelegenheid kan doorvoeren zolang de definitieve resultaten van het reconversie-beleid niet geboekt zijn.  Maatregelen die hun doel niet willen missen moeten uitgaan van een grondige kennis en een realistische inschatting van de problemen. Daartoe zal een "kolen-Gandois" worden aangesteld.  Energie en transport.  Ook tijdens de komende legislatuur zullen wij waken over een goedkope energievoorziening en een degelijke wegeninfrastructuur. Beiden zijn essentieel voor de verdere groei van onze economie.  Wij geloven dat kernenergie ook in de toekomst electriciteit aan de laagste prijs zal verzekeren. Daarnaast zijn we voorstander van het creëren van ruimte voor milieuvriendelijke energievoorzieningen. De invoering van nieuwe types van centrales, zoals de wervelbedcentrale, moet onderzocht worden. Tegelijk moeten de programmacontracten inzake petroleum en electriciteit worden geliberaliseerd zodat de prijzen sneller kunnen daten indien er zich overschotten op de wereldmarkt zouden aftekenen.  Langdurige contracten, zogenaamd om strategische redenen en ter beveiliging van de voorraden maken het moeilijk in te spelen op de marktevolutie, en moeten dus vermeden worden.  Wij zullen onze nationale wegen-, trein-, en haveninfrastructuur verder ontwikkelen. Eerder dan beroep te doen op nieuwe overheidsuitgaven zullen wij zoeken naar private gelden om nieuwe projecten te financieren. België moet een actieve rol spelen in infrastructuurprojecten van Europees belang. Maar ook hier kunnen alternatieve financieringsmethoden grote diensten bewijzen. Op E.G.-vlak zullen we eisen dat er dringend een Europees vervoerbeleid komt en dat men op korte termijn een werkelijke Europese transportmarkt verwezenlijkt waarbij de E.G.-reglementering in alle lidstaten eenvormig wordt toegepast.  Landbouwbeleid.  Het gemeenschappelijk landbouwbeleid bevindt zich in een diepe crisis. Een herziening dringt zich op. Nochtans zal niemand de successen van het Gemeenschappelijk Landbouwbeleid betwisten. Een veilige voorziening van kwalitatief hoogstaande voedingsmiddelen tegen redelijke prijzen en een gestegen landbouwinkomen.  Het Gemeenschappelijk Landbouwbeleid stoelt op het interventiesysteem en op de prijsgarantie die onafhankelijk is van de aangeboden hoeveelheid. Beide werken ongetwijfeld in een periode van schaarste. Ze staan echter dermate ver van het normale marktmechanisme van de wet van vraag en aanbod dat ze de nodige soepelheid missen om in te spelen op gewijzigde omstandigheden. Dit mechanisme heeft een spectaculaire produktiestijging in een korte tijdsspanne mogelijk gemaakt en staat nu garant voor opzienbarende overschotten.  De F.V.V. wil dat de Vlaamse land- en tuinbouw een betere plaats verwerft op de Europese scène en wil dat daartoe een maximale actie gevoerd wordt én op nationaal én op Europees vlak.  Het is inderdaad niet omdat we op Europees vlak een geïntegreerd landbouwbeleid kennen dat de nationale beleidsinstanties geen belangrijke taak meer zouden hebben. Vooral op het vlak van de uitbatingsvoorwaarden en de landbouwstructuren kan nationaal nog heel wat gebeuren. Europees zal het erop aankomen de Vlaamse land- en tuinbouw met zijn uitgesproken familiaal karakter niet te laten wegdrummen door de meer industrieel gerichte landbouwlanden.  Daarom pleit de P.V.V. op nationaal vlak voor wat volgt.  o De versoepeling van de wetgeving op de ruilverkaveling en de wetgeving op de klassering van de landschappen met als doel een zo groot mogelijke bedrijfszekerheid in overeenstemming te brengen met de zorg voor het behoud van het landschappelijk erfgoed. Ook in beschermde gebieden moet een normale landbouwuitbating mogelijk blijven, en is deze overigens de beste waarborg voor het behoud van het landschap.  o De hervorming van de pachtwetgeving met als doel aan de landbouwer een maximale bedrijfszekerheid en aan de eigenaar een behoorlijke opbrengst via vrije prijsvorming te waarborgen. Voor de landbouwgronden gelegen in bouwzones moet een speciaal statuut worden uitgewerkt dat aan de eigenaar het beschikkingsrecht maximaal waarborgt.  o De aanleg van tuinbouwzones op de gewestplannen.  o De grootst mogelijke steun aan het wetenschappelijk onderzoek in de landbouw.  o De herziening van de wetgeving die de overname van landbouwbedrijven beheerst, onder meer door het invoeren van fiscale stimuli bij de overname van bedrijven.  o De herziening van de wetgeving op het uitgesteld loon.  o Een beter sociaal statuut voor de landbouwer en een speciaal statuut voor de thuiswerkende echtgenoot.  o Een vastberaden bestrijding van de hormonenplaag in de veeteelt door een controle die rechtstreeks op de landbouwuitbating wordt uitgevoerd.  o Op Europees vlak streeft de P.V.V. naar een beleid waarin volgende prioriteiten worden gelegd.  o De gewaarborgde prijs moet aan een modern en efficiënt landbouwbedrijf een vergelijkbaar inkomen kunnen verschaffen.  o De natuurlijke ongelijkheid in uitbatingsvoorwaarden moet op basis van objectieve criteria gecompenseerd worden.  o De prijs moet gedifferentieerd worden in functie van de aangeboden hoeveelheid en kwaliteit.  o Voor de kleine en definitief verouderde landbouwuitbatingen moet een systeem van directe steun worden ingevoerd dat tevens voorziet in een aangepaste uitgroeiregeling Door langs de prijzen aan iedere landbouwer een min of meer behoorlijk inkomen te willen waarborgen, worden de prijzen de hoogte ingejaagd met een bijzonder hoge en gewaarborgde rendabiliteit voor de industriële landbouw, overproduktie, overschotten en steeds toenemende druk op het systeem, als gevolg.  o De drempels voor de medeverantwoordelijkheidsheffing moeten opgetrokken worden. Deze heffing moet tevens progressiever worden. Een globale evaluatie van de efficiëntie van de medeverantwoordelijkheidsheffing dringt zich trouwens op.  o De reconversie naar produkten waarvoor thans nog een tekort bestaat en naar produkten waarvoor nieuwe toepassingen mogelijk zijn in de industrie moet doorgevoerd worden.  o Er moeten maatregelen worden genomen om concurrentievervalsing op Europees vlak, onder meer in de glastuinbouw en sierteelt, tegen te gaan.  De P.V.V. legt de nadruk op de belangrijke rol van de landbouw voor het natuurbehoud en is van oordeel dat daarvoor een "milieu-prijs" kan betaald worden.  .  Verantwoordelijkheid,  solidariteit  en het gezin.  Vrijheid en verantwoordelijkheid gaan samen. De Partij voor Vrijheid en Vooruitgang is van oordeel dat de bevolking moet worden aangemoedigd zelf verantwoordelijkheid op te nemen. Ons streven om meer beslissingsmacht toe te vertrouwen aan de burgers en hun gezinnen zullen we doorzetten. Het is de enige weg die leidt tot het waarborgen van de persoonlijke vrijheid en het verhogen van de levensstandaard.  De liberalen geloven rotsvast in de plicht van de gemeenschap om diegenen bij te staan die in de onmogelijkheid verkeren zichzelf te behelpen. De voorbije drie jaar hebben we dan ook maatregelen getroffen om de sociale zekerheid uit de financiële put te halen zonder dat de zwaksten hier het slachtoffer van werden. Er mag geen misverstand bestaan. Voor ons is een goed functionerend stelsel van sociale zekerheid een eerste eis van sociale rechtvaardigheid.  De Vierde Wereld is voor ons geen inhoudsloos begrip. Geëigende maatregelen dringen zich op. Zo hebben wij onder deze regering het verbruikerskrediet gereglementeerd, om een opeenstapeling van schulden bij minder vermogende gezinnen te vermijden.  De door ons voorgestelde wijzigingen vinden dan hun oorsprong in de wil om ook in de toekomst een stelsel van sociale zekerheid veilig te stellen We streven dit niet na door het lineair afbouwen van een aantal voorzieningen maar door het inbouwen van een grotere eigen verantwoordelijkheid voor al diegenen die ze kunnen dragen.  Sociale zekerheid.  De sociale zekerheid beslaat per jaar 1.200 miljard, een derde van alle lonen, een vierde van het nationaal inkomen. Ieder van ons, jong en oud, draagt er jaarlijks gemiddeld meer dan 120.000 frank voor af. In beginsel zijn er voldoende middelen voor handen om al diegenen te hepen die het werkelijk nodig hebben.  Nochtans blijven de zwaksten in onze samenleving door de mazen van het net glippen Bovendien komt de financiering van het ganse systeem op de helling te staan door een explosie van de uitgaven, een toename van het aantal begunstigden en een terugval van het aantal mensen dat bedragen betaalt. Reeds lange tijd worden we dan ook jaarlijks geconfronteerd met steeds groter wordende tekorten, die het voortbestaan zelf van onze sociale zekerheid bedreigen.  Het is onze vaste wil om de sociale zekerheid, die trouwens een liberaal opzet was, veilig te stellen. Daarvoor werd een plan ter hervorming van de sociale zekerheid opgesteld. In afwachting van deze hervorming die nu nog botst op een aantal weerstanden bij onze christen democratische regeringspartner, werden tijdens de voorbije legislatuur een aantal selectieve verminderingen van uitkeringen evenals bepaalde bijdrageverhogingen doorgevoerd. Beide waren nodig wilden wij in de onmiddellijke toekomst het evenwicht in de sociale zekerheid vrijwaren. Tegelijkertijd werden de uitkeringen van de zwaksten in onze samenleving opgetrokken. Zo werden alle sociale minimumuitkeringen niet alleen aan gepast aan de levensduurte, maar werden zij bovendien met 6 t.h. verhoogd. Tenslotte werd onder liberale impuls aangevangen met het bannen van een aantal misbruiken en overlappingen. Zo werden de werkingskosten van de mutualiteiten teruggeschroefd.  Tijdens de komende vier jaar zullen wij onze actie ter redding van de sociale zekerheid verderzetten. Door nieuwe beheerstechnieken in te voeren en door de burgers de kans te geven vrij te kiezen tussen verschillende vormen van sociale bescherming zal het mogelijk zijn een zuiniger sociaal beleid te verwezenlijken. Tegelijk beogen we een rechtvaardiger beleid door onder meer tal van sociale tegemoetkomingen zoals bijvoorbeeld de werkloosheidsuitkeringen in functie te stellen van de voorheen gepresteerde arbeidstijd. Hoe langer iemand heeft gewerkt, hoe langer hij recht heeft op een in tijd beperkte werkloosheidsvergoeding die nadien omgezet wordt in een verhoogde bestaansminimumregeling.  Tenslotte zullen wij tijdens de komende legislatuur een nieuwe reeks van concrete maatregelen treffen om de zwaksten onder ons, de Vierde Wereld, beter bij te staan.  o De bestaansminima moeten, zoals dat in 1984 en 1985 het geval was en op l januari 1986 opnieuw het geval zal zijn, verder worden verhoogd.  o De fiscus moet een premie toekennen aan diegenen die door een te laag inkomen niet ten volle kunnen genieten van de beslaande belastingkredieten voor kinderen ten laste.  o De integratie van het stelsel van de sociale zekerheid voor zelfstandigen met dat van de andere sociale categorieën moet worden bevorderd.  o De reglementeringen van toepassing op gehandicapten en sociaal gedepriveerden moeten correct, doch soepel en humaan worden toegepast. Om meer waarborgen te bieden aan de sociaal minstbedeelden pleiten wij voor betere begeleidingsstructuren.  Vanwege de socialistische oppositie en vanwege tal van drukkingsgroepen die op de sociale zekerheid teren, is het hypocriet de Vlaamse Liberalen af te schilderen als de boemannen van de sociale zekerheid. Men mag evenwel niet beweren dat er niets aan de hand is, dat er geen hervormingen nodig zijn. Men mag de bevolking niet in de waan laten dat de sociale uitkeringen met honderden miljoenen franken kunnen worden opgetrokken. Men moet er bij vertellen dat hiertoe de belastingen en de sociale bijdragen elk jaar drastisch zullen dienen te verhogen, hetgeen de economische activiteit opnieuw zal ondermijnen. Zoals iedere mens met gezond verstand weet is het onmogelijk om op een economisch kerkhof een sociaal paradijs te bouwen.  Bescherming van de gepensioneerden.  Na meer dan twintig jaar collectivistisch geïnspireerd beleid dreigde ook de pensioensector in ons land in het gedrang te komen. Op grond van een kortzichtige politiek werden jaarlijks de pensioenbedragen verhoogd, maar vergat men de nodige reserves aan te leggen die het moeten mogelijk maken de pensioenen ook in de toekomst verder te blijven uitbetalen. Om de gepensioneerden te beschermen werden dan ook maatregelen uitgevaardigd, waarbij de pensioenuitkeringen werden gematigd en geharmoniseerd, zodat genoeg geld voorhanden blijft om ook in de komende jaren de pensioenen verder te kunnen waarborgen.  Tijdens de volgende regeerperiode zullen wij blijven waken over het vrijwaren van de rechten van de gepensioneerden. Een fundamentele gezondmaking en het aanleggen van nieuwe pensioenreserves zal hierbij ons doel zijn. Aan het Parlement zullen wij daarom vragen het wetsvoorstel goed te keuren tot invoering van de Particuliere Pensioenrekening (P.P.R.). Hierbij wordt iedere burger toegelaten een individuele rekening te openen waarop hij voor zijn oude dag spaarcenten kon storten die tot een zeker bedrag fiscaal worden vrijgesteld.  Het gespaarde bedrag, dat belegd wordt in aandelen, obligaties of in een lopende rekening zal geheel of gedeeltelijk van roerende voorheffing worden ontheven. Tevens zal een voorstel tot algemene pensioenhervorming worden ingediend. Ons doel hierbij is tot een pensioenstelsel te komen in drie trappen. Daarin wordt aan iedere burger vooreerst het nationaal basispensioen gewaarborgd. Boven dit basispensioen wordt een tweede bedrag afhankelijk van het aantal gepresteerde arbeidsjaren, uitgekeerd. De P.P.R. vormt de derde trap.  Een emancipatorisch gehandicaptenbeleid.  Binnen de herverdeling van de bevoegdheden inzake gehandicaptenbeleid tussen het Rijk en de Gemeenschappen moeten doelstellingen, structuren, voorzieningen en werkwijzen herdacht worden. De oprichting van één departement voor Gehandicaptenzorg, kan enerzijds de versnippering over acht departementen tegen gaan en anderzijds leiden tot een vereenvoudigde en eenvormige administratieve, sociale en medische begeleiding en opvang van de mindervaliden, die 7 t.h. van de bevolking vertegenwoordigen. Het beleid binnen de Vlaamse Gemeenschap moet blijvend aandacht hebben voor alle emancipatorische initiatieven, ook die uitgaande van autonome groepen die zich opstellen naast en tegen het huidige quasi-monopolie van één enkele levensbeschouwelijke zuil. De P.V.V. zal ervoor zorgen dat de noodzaak aan creativiteit, inzet, zelfstandigheid en privacy binnen deze sector op objectieve wijze door de overheid geëvalueerd en gewaardeerd worden.  Binnen een verantwoord Vlaams gehandicaptenbeleid moet in elk geval ruimte bestaan voor zinvolle, gefundeerde experimenten en kleinschalige projecten.  Partnership in gezondheidszorgen.  De Partij voor Vrijheid en Vooruitgang verwerpt de pogingen van de collectivisten om de gezondheidszorgen in ons land te nationaliseren. Wij zijn ervan overtuigd dat het invoeren van een competitief element waar mogelijk een oplossing kan bieden voor de groeiende problemen in deze sector.  Het beste bewijs wordt geleverd door de sector van arbeidsongevallen die door concurrerende verzekeringskassen wordt beheerd en de enige is die geen financiële problemen heeft, die hogere dan normale uitkeringen verstrekt en die tegelijk datende premies kent. Onderzocht moet worden of de mogelijkheid bestaat naast het huidig systeem en een aantal nieuwe organisatievormen zoals K.M.O.'s in de ziekteverzekering te creëren, om op competitieve basis en met het doel de kosten te drukken, misbruiken te bannen en toch een kwalitatief hoogstaande geneeskunde te behouden.  H.M.O.'s, "Health Maintenance Organisations", zijn private samenwerkingsverbanden tussen dokters waarbij een door de patiënt te betalen jaarlijks lidgeld volstaat om alle medische zorgen te vergoeden. Wie lid wordt betaalt uiteraard geen premie voor de klassieke ziekteverzekering, terwijl het lidgeld van minvermogende burgers die aansluiten geheel of ten dele zal worden bijgepast door de gemeenschap. De H.M.O.'s zijn volledig financieel aansprakelijk en zijn dus verplicht kwaliteitszorgen te leveren, zoniet dreigen hun patiënten terug over te stoppen naar het klassieke systeem dat parallel blijft bestaan of naar een andere H.M.O. die betere resultaten boekt.  De P.V.V. is ervan overtuigd dat de vrije keuze van de arts tot wie de patiënt zich in vertrouwen wendt en de diagnotische en therapeutische vrijheid van de geneesheren, de beste waarborgen zijn voor een kwaliteitsgeneeskunde voor iedereen.  De P.V.V. is van oordeel dat de Orde van Geneesheren moet gehandhaafd blijven aangezien zij een belangrijke taak vervult bij de kwaliteitscontrole op de medische zorgen. Rekening houdend met de juridische, maatschappelijke en wetenschappelijke evolutie is een aanpassing van de huidige samenstelling en werking van de Orde evenwel nodig.  Vrijheid en verantwoordelijkheid gaan samen. Zowel geneesheer als patiënt moeten er zich van bewust zijn dat de uitgaven voor de gezondheidszorg niet onbeperkt kunnen blijven stijgen. De kosten voor gezondheidszorg zijn immers de laatste jaren in een aanzienlijke mate toegenomen, zonder dat zulks resulteerde in een evenredige verbetering van de algemene gezondheidstoestand van de bevolking. De overdreven uitbouw van dure, gespecialiseerde geneeskunde in ziekenhuizen, gebeurde ten koste van de eerstelijnsgezondheidszorg. De Partij voor Vrijheid en Vooruitgang wil dat deze toestand wordt rechtgetrokken.  Oorzaken van overconsumptie, dienen opgespoord en bestreden te worden. Het aanzuiveren van ziekenhuistekorten door het nutteloos opdrijven van gespecialiseerde onderzoeken moet onmogelijk gemaakt  worden. Hiervoor zullen de ziekenhuissector en de poly-klinische sector van de ziekenhuizen financieel volkomen onafhankelijk dienen te functioneren.  De bestaande financiële reglementen die de samenwerking belemmeren van artsen, psychologen, kinesisten en verpleegkundigen binnen het raam van hun zelfstandige praktijk, dienen afgeschaft te worden. De thuisgezondheidszorg zal op een daadwerkelijke wijze aangemoedigd worden, zodat in het bijzonder aan oudere en chronische patiënten kwalitatief hoogstaande zorgen kunnen verstrekt worden in de hun vertrouwde omgeving. Er zal meer aandacht besteed worden aan de preventie, in het bijzonder aan gezondheidsvoorlichting. Informatiecampagnes over risicohoudende leef- en eetgewoonten, zullen aangemoedigd worden.  De snelle vooruitgang van de medische technologie stelt onze maatschappij voortdurend voor nieuwe problemen. Zo is er het probleem van de zware medische apparatuur. Gezien haar hoge kostprijs is het noodzakelijk aan een realistische programmatie te doen en enkel projecten uit te werken op basis van reële behoeften. Hierbij moeten oudere systemen worden afgebouwd zodat dubbel gebruik wordt voorkomen.  Wat de apparatuur betreft waarvan, gezien de kostprijzen en de bestaande behoeften, slechts enkele of zelfs één enkel exemplaar voor België volstaat (b.v. een niersteenverbrijzelaar) moet erover gewaakt worden dat geen monopolies op ideologische basis ontstaan en de keuzevrijheid van de patiënt onverkort gewaarborgd blijft.  Tot slot verlegt de medische wetenschap voortdurend de grenzen van het mogelijke. De genetische manipulatie en de prenatale adoptie zijn hiervan het beste voorbeeld. Dergelijke aangelegenheden moeten pluri-disciplinair besproken worden opdat de wetgever zou kunnen overgaan tot het vastleggen van normen. Meer aandacht moet gaan naar de alternatieve geneeswijzen. De voorwaarde tot toepassing van deze methodes moeten worden vastgelegd. Een onderzoek naar hun wetenschappelijke waarde dringt zich op.  Wonen en eigendom.  Zoveel mogelijk gezinnen een eigendom waarborgen is het meest democratische systeem om in een vrije samenleving het wonen te regelen. Het is een beginsel dat we steeds hebben toegepast en dat als het ware ingeworteld zit in het gemoed van onze mensen. In België en Vlaanderen is er dan ook nooit een woningprobleem geweest, wat schril afsteekt tegen de toestand in een aantal buurlanden waar, door het ontmoedigen van de eigendom, de woningnood een element vormt van sociale onrust en zelfs van criminaliteit.  Tijdens de jaren die ons aantreden in de regering voorafgingen, verslechterde de situatie echter zienderogen. Niet alleen door de economische crisis, maar ook door het uitvaardigen van allerlei eigendomsbeperkingen die het beleggen in huizen en appartementen ontmoedigde, kwam onze bouw- en woningmarkt voor zware moeilijkheden te staan. Waar voorheen door een intense bouwactiviteit en een ruim woningaanbod iedereen verzekerd was van een comfortabele woning tegen een lage huurprijs of een lage aankoopprijs, ontwikkelde zich een krapte op de bouwmarkt die onvermijdelijk moest uitlopen op woningschaarste en niet meer te betalen huurprijzen.  Vanaf ons aantreden in de regering pakten we de zaken totaal anders aan. Wij troffen maatregelen om de burgers opnieuw aan te zetten tot bouwen, zoals de vermindering van de B.T.W. van 17 naar 6 t.h., de afschaffing van de onroerende voorheffing voor nieuwgebouwde of aangekochte woningen en de verhoging van de fiscale aftrek voor intrestlasten. Tegelijk werd een gratis verzekering tegen inkomstenverlies ingevoerd, terwijl op het vlak van de sociale huisvesting een alternatieve privé-financiering werd uitgewerkt die de gemeenschap uiteindelijk een besparing oplevert van meer dan 30 t.h. Voorts hebben wij ons in het Parlement hardnekkig verzet tegen elk nieuw initiatief dat het eigendomsrecht verder wou uithollen.  Dank zij deze aanpak komt de bouwsector stilaan weer op gang, In 1984 namen de aanvragen tot het verkrijgen van een bouwpremie toe met 22 t.h. De aanvragen tot het bekomen van een saneringspremie stegen in datzelfde jaar met meer dan 50 t.h.  In de komende vier jaar zullen we dit beleid verder doortrekken Dit zowel in het belang van de eigenaars als in het belang van de huurders. De beste waarborg opdat de huurder zou kunnen genieten van woonzekerheid tegen een betaalbare prijs is immers een ruim woningaanbod. Daartoe is een verdere stimulering van het bouwen en van het verwerven van eigendom noodzakelijk. Daarom zullen wij ijveren voor wat volgt.  o De verlaging van de interesten door de verhoging van de fiscale aftrek.  o Een uitbreiding in de personenbelasting van het bestaande abattement van 120.000F voor de eigen woning tot alle woningen die uitsluitend voor eigen gebruik dienen.  o De vermindering van het registratierecht van 12,5 t.h. tot 6 t.h. bij aankoop van een bouwgrond op voorwaarde dat de koper zich verbindt binnen een bepaalde termijn op die grond één of meer woningen te bouwen.  o De bevordering van de werkgelegenheid in de sub-sector renovatie door te voorzien in een vermindering van het registratierecht en door een gedeeltelijke teruggave van het bij de aankoop gegeven recht, wanneer een gebouw binnen de twee jaar na de aankoop wederverkocht wordt.  o Verlenging van de termijnen waarbinnen vastgoed-handelaars de door hen met verlaagd registratierecht gekochte onroerende goederen moeten wederverkopen willen ze het voordeel van het verlaagd recht behouden.  o Uitbreiding van de verzekering tegen inkomensverlies.  o Uitbreiding van de overheidsinvesteringen door alternatieve financiering waarbij beroep wordt gedaan op de privé-sector.  De P.V.V. wil dat het verlaagde B.T.W.-tarief van 61.h. wordt aangehouden, tot de hoger geciteerde alternatieve maatregelen ten behoeve van de bouw een gelijkwaardig effect hebben.  Tenslotte nodigt de PV.V. de sociale partners van de sector uit om te onderhandelen over een nieuw sociaal akkoord dat rekening houdt met de evolutie die de sector de afgelopen jaren heeft gekenmerkt. In het bijzonder moet gestreefd worden naar een vermindering van de sociale lasten. Deze lasten liggen in de bouwsector immers gemiddeld 30 procent hoger dan in andere sectoren.  Onderwijs: op zoek naar kwaliteit.  Het onderwijs is lange tijd een zaak geweest van politiek en ideologie. Vele scholen waren het verlengstuk van een partij of het jachtgebied van een syndicaat. Weinig aandacht ging daarbij naar de kwaliteit van het geboden onderwijs. En heel wat ouders maakten zich zorgen over de waarden, de opvoeding en de discipline in vele van onze scholen. Voor ons is het duidelijk dat onderwijs in eerste instantie een kwestie is van kwaliteit. De opvoeding van onze kinderen en het inschakelen van onze jeugd in de snelle sociale, economische en technologische ontwikkelingen, staan prioritair. De vrije keuze die de ouders toelaat zelf de school te kiezen die aan hun wensen beantwoordt, is hiervoor de beste waarborg.  Binnen elke vorm van onderwijs moeten aan jongens en meisjes gelijke kansen gewaarborgd worden. Elke vorm van discriminatie moet weggewerkt worden zodat elk individu in de maatschappij die positie kan verwerven die het best met zijn of haar mogelijkheden overeenstemt en die onafhankelijk moet zijn van het geslacht van de betrokkene.  Van bij onze intrede in de regering is het dan ook onze bekommernis geweest een ideologische strijd tussen de verschillende onderwijsnetten te voorkomen. Een rationalisering en een gelijkwaardige behandeling van alle onderwijsinstellingen, waarbij maximaal rekening werd gehouden met de specifieke opdracht van het Rijksonderwijs, waaraan wij gehecht blijven, werden doorgevoerd. Maatregelen werden getroffen om de rijksinstellingen nieuwe levenskracht te geven.  Zo werd een eerste vorm van autonomie aan de rijksscholen toegekend op het vlak van onderhoud en dienstverlening. Een tweede stap die een groepering van scholen voorop stelt zou een vermindering van autonomie betekenen. Wij verzetten ons daar ten stelligste tegen. Wij streven integendeel naar een zo ruim mogelijke autonomie per school.  Tijdens de volgende legislatuur stellen wij ons tot doel de vrije keuze van de ouders strikt te waarborgen, de betrokkenheid van de ouders bij het schoolgebeuren te verhogen, de school meer autonomie te verschaffen zowel inzake structuur, werking, als inzake pedagogische vrijheid binnen de bestaande leerprogramma's en de neutraliteit van het rijksonderwijs te herstellen. Daartoe zullen wij streven naar wat volgt.  o Het overhevelen van het onderwijs naar de gemeenschappen toe en de oprichting van een Autonome Raad voor de Vlaamse rijksscholen. Een Autonome Raad die een dringende noodzaak is maar die in ieder geval ten laatste moet opgericht zijn op het ogenblik dat de communautarisering doorgaat.  Elke onderwijsinstelling zal worden bestuurd door een lokale schoolraad waarin ouders, leerkrachten en vanaf een bepaald niveau leerlingen zullen zetelen. Samen met het inrichtingshoofd bestuurt deze raad de school en draagt hij de volle budgettaire en financiële verantwoordelijkheid. Uit de lokale schoolraden zal door middel van getrapte verkiezingen de overkoepelende Autonome Raad voor het Rijksonderwijs worden samengesteld, die een coördinerende taak zal vervullen.  o Het doen nakomen van de belofte van de overheid met betrekking tot het uitwerken van een voorkeursbehandeling voor de pluralistische school. Ons principieel engagement voor de pluralistische school, doet niets af aan ons geloof in het pluralisme van de inrichtingen en in de vrije keuze tussen de verschillende netten.  o Het waarborgen van de vrije schoolkeuze ook voor de ideologische minderheden, door het afsluiten van een Vlaams schoolpact of door het toekennen van afdwingbare rechten terzake.  o Het toekennen van ruimere keuzemogelijkheden aan de onderwijsinrichtingen inzake het type van onderwijs dat zij willen verstrekken.  o Het nagaan hoe de zwakheden in het huidige V.S.O.-stelsel op de snelst mogelijke wijze kunnen weggewerkt worden.  o De publicatie door de school van gegevens over het type onderwijs dat wordt aangeboden, over de inhoud en de omkadering van de leerprogramma's en over de behaalde resultaten. Alzo zullen de ouders met meer kennis van zaken hun keuze kunnen bepalen.  o Het treffen van een aantal concrete maatregelen met het oog op een verbetering van de kwaliteit onder meer op het vlak van de lerarenopleiding, het taalonderricht, en dergelijke meer.  o Het inrichten van het vak mondiale vorming, gelijkberechtiging en rollen patroon doorbreking.  o Een herwaardering van het technisch onderwijs om het de mogelijkheid te bieden in te spelen op de technologische evolutie in het bedrijfsleven.  o Inzake de schoolkeuze moeten de PMS -centra onbevooroordeelde raadgevers van de ouders worden Daarom zouden een deel van de bestaande centra moeten uitgebouwd worden tot onafhankelijk volwaardige diensten die inzake school en beroepskeuze totaal onafhankelijk staan ten opzichte van om het even welk net. Elk net kan dan wel over eigen centra voor schoolbegeleiding beschikken.  o Ons secundair en hoger onderwijs moeten in samenwerking met de media nadrukkelijker inspelen en openstaan voor de noden aan permanente vorming die zich in de komende decennia zullen aftekenen Tevens moeten wij komen tot een nauwere samenwerking en taakverdeling tussen de verschillende universitaire instellingen, de instellingen voor niet universitair hoger onderwijs, en het lager en hoger secundair onderwijs.  o Absolute prioriteit moet worden gegeven aan de bestrijding van het analfabetisme.  Gezonde voeding, veiligheid en kwaliteit.  De meest aangewezen weg om de verbruiker te beschermen is het voorkomen van prijsstijgingen en het verhogen van de concurrentie. Op beide terreinen boekten wij vooruitgang. Zo ondersteunden wij ( de consument op een wijze, die efficiënter was dan de invoering van om het even welk bureaucratisch controlesysteem. Wij verbeterden ook de werking en de dienstverlening van onze overheidsbedrijven door voor bepaalde activiteiten private ondernemingen toelating te verlenen in concurrentie te treden met overheidsmonopolies.  Tijdens de komende legislatuur zullen wij dit beleid voortzetten De stijging van de consumptieprijzen zal verder worden afgeremd door het verhogen van de competitie en de geleidelijke invoering van een stelsel van vrije prijzen. Er zal ook nauwgezet worden gewaakt over de kwaliteit en de veiligheid van de produkten die aan de bevolking te koop worden aangeboden. Eerder dan hiertoe nieuwe wetten en reglementen uit te vaardigen, zullen wij er de consument toe aanzetten zich beter te informeren aan de hand van consumententijdschriften bij verbruikersverenigingen en in de toekomst ook dooi het gebruik van home computers.  Individu, gezin en familie.  Hoe man en vrouw hun leven regelen is geen zaak van de overheid. Wij zijn van oordeel dat de regering er zich moet van onthouden een beleid te voeren waardoor één of andere vorm van samenleven zou worden aangemoedigd of gediscrimineerd. Wel moeten wij oog hebben voor de demografische ontwikkeling van onze gemeenschap. Het aantal geboorten daalt. De bevolking veroudert. De actieven krimpen in aantal. Vitale sectoren van onze samenleving dreigen daardoor in moeilijkheden te komen.  Op diverse vlakken werden de voorbije jaren maatregelen getroffen. De grens van de decumul werd opgetrokken tot 750.000F, zodat heel wat samenwerkende echtgenoten thans kunnen genieten van een afzonderlijke belastingsaanslag en het huwelijk niet langer meer fiscaal wordt bestraft. Anderzijds werden de belastingkredieten voor kinderen ten laste beduidend verhoogd.  In de komende jaren zullen wij deze politiek doorzetten.  o De hervorming van de fiscaliteit die wordt voorbereid, zal onder meer tot doel hebben iedere discriminatie weg te werken ten aanzien van het huwen of niet huwen. Bovendien zullen wij ijveren voor een verbetering van het fiscaal statuut van de medewerkende partner.  o De belastingkredieten voor kinderen ten laste zullen worden aangepast aan de stijging van de levensduurte.  Het is eigenlijk niet zo lang geleden dat de ethiek werd beschouwd als een onderwerp dat niet behoorde tot het domein van de politiek maar wel tot dit van de filosofische overtuiging en daardoor geheel gelegen in de privé-sfeer. Maar vermits de weerslag van de ethiek dikwijls te vinden is in de wet, kan daar ook door de politiek niet aan worden voorbijgegaan. De Vlaamse Liberalen hebben aan deze problematiek hun eerste partijcongres gewijd, geëist dat zij in een regeringsverklaring werd opgenomen en een evolutie in de wetgeving teweeggebracht.  Wij zullen ons in deze delicate materie blijven kanten tegen elk extremisme. De P.V.V. zal zijn medewerking verlenen en zelf initiatieven nemen om tot een serene oplossing te komen voor het abortusprobleem en de ethische problematiek in het algemeen.  Wat wij beogen is de totstandkoming van een ethisch compromis dat aansluit bij de gevoelens en de overtuiging van de overgrote meerderheid van onze bevolking.  Sedert enige tijd is het ontwerp op de afstamming in bespreking in het Parlement. Vooral onder liberale impuls werd het in de Senaat ongewijzigd gestemd. De P. V. V. zal alles in het werk stellen opdat dit ontwerp ook in de Kamer zou worden aangenomen en zodoende wet zou worden. De P.V.V. zal verder via haar vertegenwoordigers in het Parlement initiatieven nemen om een statuut uit te werken voor de ongehuwde moeder. België moet onverwijld zijn wetgeving in overeenstemming brengen met de beginselen opgelegd door het Hot van Straatsburg (arrest Marckx).  Ook buiten het domein van het gezinsleven zijn door de evolutie van wetenschap en geneeskunde zware ethische problemen te onderkennen. Over bijvoorbeeld de transplantatie van organen of de genetische manipulatie, moet stelling worden genomen om het individu te beschermen tegen mogelijke misbruiken, zonder de voordelen van de wetenschappelijke vooruitgang te laten verloren gaan.  Recht,  democratie en de burger.  Het recht is de belangrijkste steunpilaar van de vrije samenleving. Tegen elke daad die onze rechtsorde ondermijnt, moet dan ook kordaat worden opgetreden. Elke toegeving aan misdaad, geweld of terrorisme ondergraaft immers onze vrijheden. Tegelijk moet in onze democratische samenleving een grotere openheid en doorzichtigheid worden tot stand gebracht, terwijl we er ook moeten voor zorgen dat er een nieuwe verdraagzaamheid tussen de leefgemeenschappen in ons land tol stand komt.  Strijden tegen de misdaad.  Vandatisme, misdadigheid en terrorisme zijn een angstaanjagend fenomeen geworden. De economische crisis is er niet vreemd aan. Een gevoel van onzekerheid en onveiligheid heeft zich van vele burgers meester gemaakt. Sommigen, vooral in de grotere steden, durven niet langer meer 's nachts of bij dag op straat of in het park te komen. Anderen die vinden dat de overheid het teveel op zijn beloop laat, hebben het recht in eigen handen genomen en zijn overgegaan tot de oprichting van "burgerwachten".  Voor ons is het duidelijk dat de toenemende golf van geweldplegingen hard moet worden aangepakt. Het is immers één van de essentiële taken van de overheid de persoonlijke veiligheid van de burger te waarborgen. Daartoe heeft de P.V.V., naast de maatregelen die door de regering reeds werden uitgevaardigd, een actieplan opgesteld. Dit plan gaat ervan uit dat veeleer dan door nieuwe geldverslindende diensten, de criminaliteit en de misdadigheid kunnen bestreden worden door een doeltreffender werking van het beslaande apparaat. '  Op basis van dit actieplan zullen wij tijdens de komende vier jaar volgende maatregelen doorvoeren.  o De betere afbakening en coördinatie van de taken en bevoegdheden van de verschillende politionele diensten op het vlak van de misdaadbestrijding. De bevordering van de samenwerking en integratie door vereenvoudiging van de structuren waar mogelijk. De' krachtdadige bestrijding van de rivaliteit tussen de verschillende diensten.  o De overheveling naar gewone overheidsdiensten van een aantal administratieve taken die thans door politie en rijkswacht worden vervuld. Het "straatwerk", de aanwezigheid op het terrein moet voor onze politionele diensten opnieuw belangrijker worden dan het "papieren werk".  o De hervorming van de gemeentelijke politie door een grote eenvormigheid door te voeren en het opzetten van samenwerkingsverbanden in een groter geheel.  o De verdere informatisering van het politioneel en gerechterlijk apparaat. Parallel moet een globale regeling ter bescherming van de privacy en de persoonlijke levenssfeer van de burger worden tot stand gebracht. Iedere burger moet het recht hebben inzage te krijgen in zijn dossier.  o De "wijkagent". Door de fusies van 1976 zijn onze steden en gemeenten grootschalige leefgemeenschappen geworden, waarbij in vele gevallen de band tussen de burger en de politionele diensten verbroken werd. Door aan elke buurt een "wijkagent" toe te wijzen kan die relatie opnieuw worden hersteld, waardoor preventief heel wat kleine misdrijven zullen kunnen worden vermeden.  o De snellere afhandeling van gerechterlijke dossiers. Nadat de kaders van de Hoven van Beroep werden opgevoerd en de bevoegdheden van de politierechtbank uitgebreid, moeten nu concrete wijzigingen aan de procesvoering worden aangebracht, zodat zowel de parketmagistraat, de rechter als de advocaat zich bij de behandeling van een dossier aan een strikt tijd schema dienen te houden. Dit geldt overigens zowel voor de strafrechterlijke, als voor de burgerlijke sfeer.  De strijd tegen misdaad, vandatisme en terrorisme is echter niet alleen de taak van politie en het gerecht alleen. Ook de onderwijskrachten, de ouders en de media hebben een rol te vervullen. Zij zijn het die fundamentele waarden als de eerbied voor vrijheid en eigendom en solidariteit aan de komende generatie dienen door te geven.  Immigratie: open en eerlijk.  Het vreemdelingenvraagstuk is een punt geworden waar niemand nog aan voorbij kan. Na de tweede wereldoorlog en vooral sinds de totstandkoming van de Europese Gemeenschap in 1958 hebben wij tienduizenden vreemde arbeidskrachten aangetrokken om ons te hetpen bij onze economische wederopstanding. Meestal werden hen hierbij taken toevertrouwd, waarvoor wijzelf bedankten omdat we ze te zwaar of te ondankbaar vonden. De economische crisis heeft hieraan een einde gesteld. Door de industriële aftakeling van Wallonië werd een stroom vreemdelingen naar een aantal grotere steden, voornamelijk naar de hoofdstad gedreven. In deze gebieden stelt zich vandaag steeds nadrukkelijker het probleem van de concentratie en van een gebrek aan integratie. Een toestand die bij sommigen van onze landgenoten dreigt uit te lopen op intolerantie en zelfs racisme.  Wij zijn tegenstander van elke vorm van rassen discriminatie en intolerantie. Van bij ons aantreden in de regering hebben wij maatregelen getroffen om enerzijds overdreven concentraties van migranten tegen te gaan en anderzijds de integratie van de vreemdelingen in ons land te bevorderen Zo wordt de immigratiestop die in 1974 werd uitgevaardigd thans nadrukkelijk toegepast. Met de zogenaamde "wet Gol" werd het de steden er gemeenten mogelijk gemaakt om, mits eerbiediging van strenge voorwaarden, al te grote concentraties vreemdelingen te vermijden. Tegelijkertijd werd op louter vrijwillige basis de zogenaamde gouden handdruk ingevoerd, waardoor de terugkeer van gastarbeiders naar hun land van oorsprong wordt aangemoedigd indien zij geen bestaanszekerheid konden opbouwen.  Anderzijds werden initiatieven genomen ter bevordering van de integratie. Zo werd het verwerven van de Belgische nationaliteit, voor kinderen van vreemdelingen die in België geboren zijn, aanzienlijk vereenvoudigd. In dezelfde geest werden acties ondernomen zoals het initiatief "Culturen als Buren" die tot doel hebben een betere wederzijdse verstandhouding tot stand te brengen tussen de migrantengemeenschappen en onze eigen bevolking.  Wij zijn van plan tijdens de komende jaren deze weg verder te bewandelen. Daartoe zullen wij volgende acties ondernemen.  o Het verder handhaven van de immigratiestop en het nemen van maatregelen om een omzeilen van deze stop te voorkomen.  o Het evalueren en desnoods bijsturen van de wet die op vrijwillige basis de terugkeer regelt van gastarbeiders, rekening houdend met onze verantwoordelijkheid terzake.  o Het vergemakkelijken van de integratie door een verdere versoepeling van de naturalisatie.  o Het onder andere in de scholen bevorderen van het wederzijds begrip, van de eenheid in verscheidenheid en het harmonisch naast elkaar leven van de verschillende culturen.  Een klaar, open en eerlijk migrantenbeleid, dat de voedingsbodem voor racisme en onverdraagzaamheid wegneemt, is echter niet alleen een zaak van de politiek. Ook de informatie die we verstrekken en de opvoeding die we aan onze kinderen meegeven, is van groot belang. Het is de taak van alle burgers ervoor te zorgen dat het respect en de wederzijdse verstandhouding tussen de leefgemeenschappen in ons land, waarden blijven die ook morgen en bij de komende generaties opgeld maken.  De doorzichtige overheid.  Ondoorzichtigheid is het ergste wat een vrije en democratische samenleving kan overkomen. Indien de burger bestendig geconfronteerd wordt met een doolhof van instellingen en reglementeringen, zal hij uiteindelijk zijn geloof verliezen in de democratie zelf. We willen een federale staatsstructuur uitbouwen die zo dicht mogelijk aansluit bij de eigenheid van de twee grote volksgemeenschappen van ons land en dit op het gevaar af heel wat onduidelijkheden, bevoegdheidsconflicten en overlappingen in het leven te roepen.  Toch kunnen beide aspiraties worden verzoend. Daartoe nemen we resoluut afstand van de tendens tot separatisme of confederalisme, die uiteindelijk tot de splitsing van ons land leidt. Het einde van de economische en monetaire unie kan vlugger in zicht komen, dan men het vermoed. Het is ons inziens noodzakelijk de totstandkoming van een echte doorzichtige federale staat na te streven. Hiervoor moeten wij ons steunen op de beginselen van de staatshervorming van 1980. In die geest werden tijdens de voorbije legislatuur een aantal belangrijke initiatieven genomen. Zo werden een aantal diensten en administraties naar de gemeenschappen en de gewesten toe overgeheveld en werd het Arbitragehof opgericht dat tot taak heeft de conflicten die er tussen de deelgebieden ontstaan, te beslechten. Anderzijds werd onder onze impuls, met de zogenaamde "rapporten Waltniel" werk gemaakt van het afschaffen en fusioneren van meer dan 120 overbodige commissies, raden en instellingen.  Tijdens de komende legislatuur zullen wij op deze basis verder bouwen aan de hand van de hieronder omschreven actiepunten.  o De overheveling van een aantal nieuwe bevoegdheden van de centrale overheid naar de nieuwe instellingen toe, op het vlak van het onderwijs en voor wat de hefbomen van het industrieel beleid betreft. Op die manier willen wij komen tot een scherpe en coherente afbakening van de taken zodat in de toekomst nieuwe conflicten worden vermeden.  o Het geven van een echte autonomie aan de gewesten en gemeenschappen door het toekennen van een volledige financiële verantwoordelijkheid die het hun onder meer mogelijk moet maken om bijvoorbeeld op het vlak van de steun aan de bedrijven of op het terrein van de cultuur, zelf te gaan beslissen of nu een politiek van subsidies of een beleid van minder lasten wordt gevoerd. Deze overheveling mag evenwel niet leiden tot een stijging van de belastingdruk.  o De invoering van een onverenigbaarheid tussen lid van het Parlement en lid van de Vlaamse Raad, de Franse Gemeenschapsraad of de Waalse Gewestraad. Doorzichtigheid veronderstelt dat men niet tegelijkertijd twee belangen dient.  o De oprichting van een ombudsdienst waartoe elke burger zich kan wenden voor al zijn administratieve moeilijkheden. Jaarlijks zou deze dienst een verslag overhandigen aan het Parlement, waaruit dan de passende besluiten worden getrokken om onze staatinstellingen beter te laten functioneren en het aantal overheidsreglementeringen hetzij te verfijnen hetzij te verminderen.  o Wat de kredieten van het toegepast wetenschappelijk onderzoek betreft dient de wet van 9 augustus 1980 op de staatshervorming consequent te worden uitgevoerd. Het kan niet langer dat regionale kredieten nationaal worden beheerd.  o De communautarisering van de Belgische aankoopdossiers.  o De zuiver juridische afhandeling van elk hangend taalconflict.  o Het versnellen en versterken van de controle van het Rekenhof op de handelingen van de uitvoerende macht ten einde de wetgevende macht toe te laten van dichterbij deze controle te volgen.  o Brussel (19 gemeenten) moet een statuut sui generis krijgen, dat verschillend is van dat van de gewesten.  Van een verruiming van het hoofdstedelijk gebied kan geen sprake zijn. De splitsing van het kiesarrondissement Brussel-Halle-Vilvoorde kan slechts het uitvloeisel zijn van een statuut voor Brussel dat aan de Vlaamse Brusselaars definitief voldoening schenkt.  Kortom van België en Vlaanderen moet opnieuw een glazen huis worden gemaakt.  Politiek fatsoen.  Een diep wantrouwen tussen burger en politiek kan de doodsteek betekenen voor een vrije en democratische samenleving. Indien de burger het gevoel krijgt dat het er in de politiek niet open en eerlijk aan toegaat, zal hij zich afkeren van de publieke zaak. En dat betekent het einde van de democratie. Dat vele burgers inderdaad wantrouwig staan tegenover het politieke bedrijf, wordt niet alleen aangetoond door allerlei peilingen en onderzoeken, maar blijkt ook uit dagelijkse contacten met de bevolking, De politieke zeden die heersten tijdens de periode voor ons aantreden in de regeling, zijn daar zeker niet vreemd aan. Politieke crisissen, onbeslistheid en stakende ministers waren immers schering en inslag.  Van bij de aanvang van de legislatuur hebben wij daar drastisch een einde aan gesteld. De regering nam van bij het begin haar volle verantwoordelijkheid op. Nadat het Parlement haar bijzondere machten had toegekend gekend, werden binnen het jaar de hoogst noodzakelijke herstelmaatregelen goedgekeurd en uitgevoerd. Tegelijkertijd werd onder liberale impuls een aanvang gemaakt met de depolitisering van de overheidsadministratie. De politieke willekeur bij aanwervingen en bevorderingen werd drastisch ingeperkt, terwijl tevens een experiment werd ingevoerd bij het benoemen van de parketmagistraten en de rechters.  De minister zal thans een nauwgezette motivatie moeten opstellen, wanneer hij andere kandidaten voor benoeming wil voordragen dan diegenen voorgesteld door de gerechterlijke overheden. Bovenop de maatregelen die de regering reeds nam maakten wij een actieplan bekend voor een nieuw politiek fatsoen en een hernieuwd vertrouwen tussen burger en politiek.  Op basis van dit actieplan zullen wij tijdens de komende vier jaar de volgende maatregelen doorvoeren.  o De P.V.V. wil een brede maatschappelijke discussie op gang brengen om de afschaffing van de kiesplicht en de invoering van het stemrecht te overwegen. België is inderdaad één van de democratische landen waar deze verplichting nog bestaat. Teneinde de discussie mogelijk te maken zullen wij de betrokken grondwetsartikelen voor herziening vatbaar stellen.  o De uitbouw van het petitierecht dat in onze Grondwet is voorzien. Het Parlement dient verplicht te worden een openbaar debat te organiseren over elk politiek probleem, dat een betekenisvol aantal keren onder de vorm van petities is verwoord geworden.  o De invoering van het referendum. Aan het Parlement zullen wij vragen een nieuw artikel in onze grondwet in te voeren dat het mogelijk maakt over vitale politieke problemen een referendum te organiseren. Bij de uitwerking ervan moeten fundamentele principes van onze parlementaire democratie maximaal geëerbiedigd worden om tot werkbare oplossingen en resultaten te komen.  o De invoering van het openbaar enquêterecht. Zoals in Nederland naar aanleiding van het zogenaamde R.S.V.-schandaal gebeurde, moet ook in ons land een procedure worden ingevoerd waarbij een openbare parlementaire commissie de verantwoordelijkheid voor politiek wanbeleid kan worden vastgelegd.  o De openbaarheid van besturen. Aan het Parlement zullen wij vragen een wet goed te keuren die de openbaarheid verzekert van alle bestuursakten en beleidsdocumenten, behalve wanneer ze betrekking hebben op de openbare orde, de veiligheid en de gegevens met betrekking tot personen.  o De verdere depolitisering van het openbaar ambt. Om de kwaal van de politieke benoemingen definitief uit te roeien, zullen bijkomende aanpassingen doorgevoerd worden onder meer aan het statuut van het Rijkspersoneel, dat tevens dient toegepast te worden wanneer het Cultuurpact van toepassing is. In een andere context moet onder meer het verbod worden ingebouwd voor ambtenaren om na hun loopbaan te gaan werken voor een privé-firma die zaken doet met het departement waarvoor zij voorheen werkzaam  waren.  o De invoering van een financiële verantwoording en open boekhouding voor politieke partijen Het overleg dat hierover op ons initiatief is van start gegaan, zal worden geactiveerd, zodat spoedig een gezamenlijk voorstel van alle politieke fracties in het Parlement kun worden voorgelegd en gezamelijk kan worden goedgekeurd. Een analoge regeling moet ook worden uitgewerkt voor de politici zelf.  o Een reglement op het politiek verlof van de ambtenaren dient goedgekeurd.  o Een einde moet worden gesteld aan politieke cumuls van mandatarissen. In afwachting dat een wetgeving wordt gestemd verbindt de P.V.V. er zich toe haar statuten streng toe te passen voor wat de cumuls betreft.  Klaarheid, duidelijkheid, openheid, dat zullen we ook beogen tijdens de komende legislatuur.  Vrije radio en televisie.  Vrijheid en verantwoordelijkheid vereisen dat de burger goed geïnformeerd is. Een ruim aanbod aan informatiekanalen, waarbij de burger de keuze heeft tussen verschillende opinies en meningen is daartoe de beste waarborg Wij zijn dan ook tegenstander van elk informatiemonopolie, zowel in de geschreven pers als op het vlak van radio en televisie. Naast het bestaan van een vrije drukpers, moet vrije concurrentie in de sector van de audio-visuele media worden ingevoerd. Niet alleen is dit noodzakelijk om aan de burger een ruim informatieaanbod te garanderen. Het mediamonopolie moet ook doorbroken worden en concurrentie moeten worden ingebouwd om de kwaliteit te verhogen en toe te laten dat de nieuwste technologische innovaties zoals pay-television, satelliet-televisie of viewdata tot ontwikkeling worden gebracht.  Vanaf ons aantreden in de regering werden dan ook maatregelen getroffen om een vrij en open mediabestel tot stand te brengen Zo werden een eerste reeks vrije radio's gelegaliseerd, terwijl aan het Parlement en aan de Vlaamse Raad werd gevraagd spoedig een aantal nieuwe bepalingen goed te keuren in verband met de liberalisering van de kabel en het toelaten van handelspubliciteit. Tevens werd met de geschreven pers een akkoord afgesloten om over te gaan tot de oprichting van een vrije commerciële televisiezender in Vlaanderen die zijn inkomsten volledig zal puren uit handelsreclame.  Tegelijk wordt de oprichting van een mediaraad voorbereid, die tot taak heeft het Parlement en de regering bij het te voeren mediabeleid te adviseren.  Tijdens de komende legislatuur zullen wij dit beleid onverkort verderzetten.  o De werking van de B.R.T. zal worden geoptimaliseerd teneinde tot een gezonde concurrentie te komen tussen de openbare televisieomroep en de vrije commerciële zender in oprichting. Dat zal gebeuren op basis van de doorlichting waartoe onlangs werd beslist en door het toekennen aan de B R T van een vast percentage van het kijk en luistergeld Door de concurrentie zullen de nieuwsuitzendingen van de openbare omroep ook worden omgebogen tot een meer objectieve berichtgeving.  o De aanleg van nieuwe glasvezelkabels zal worden aangemoedigd. Hierdoor zal het mogelijk zijn nieuwe vormen van televisiecommunicatie tot stand te brengen. Zo zullen wij toelating kunnen verlenen om experimenten inzake betaaltelevisie en lokale televisie op te starten. Tegelijk zullen we erover waken dat de satelietkanalen waarover ons land beschikt langs concessies van bepaalde duur worden toegewezen aan private maatschappijen actief in de radio- en tv-produktie en -distributie.  o Een systeem van viewdata zal vlug operationeel worden gemaakt. Langs het televisiescherm en de telefoonlijn zal iedere burger toegang krijgen tot een massa aan informatie opgeslagen in databanken onder meer in verband met prijzen, consumententips, vluchttabellen, beursnotering, jobaanbiedingen, en dergelijke meer. Dit systeem moet worden toegespeeld aan de privé-sector.  Kortom ons doel zal zijn de revolutie niet te missen die zich aftekent in de wereld van de media en de communicatie.  Verbetering van onze leefomgeving.  De Partij voor Vrijheid en Vooruitgang heeft een lange ervaring in het nemen van concrete maatregelen die bijdragen tot de verbetering van de kwaliteit van het leven. De liberalen waren met name de eerste politieke formatie die een autonoom departement voor de bescherming van het leefmilieu oprichtten.  Sinds 1981 introduceerden wij ook een nieuwe visie op het beleid inzake kunst en cultuur.  Een vrije en milieubewuste samenleving.  Ons leefmilieu stelt elke dag en overal meer en meer problemen. Het ongeval met de Mont Louis, de giframp in Bhopal tonen aan dat niet alleen het milieu in gevaar is, maar dat uiteindelijk ook de gezondheid van de mens in het gedrang komt. Te lang dacht men dat het invoeren van allerlei normen en reglementeringen een oplossing zou kunnen bieden. Thans blijkt het tegenovergestelde. Want ofwel past men het steeds groeiend aantal normen en reglementeringen strikt toe en dan nekt men onze economie, ofwel laat men begaan en dan zijn het leefmilieu en wijzelf daar het eerste slachtoffer van.  Wij zijn dan ook de mening toegedaan dat we de bescherming van onze leefomgeving anders moeten aanpakken. Meer dan nu het geval is, moet het individu daartoe zijn persoonlijke verantwoordelijkheid opnemen. Het veilig stellen van de kwaliteit van ons leefmilieu is inderdaad een zaak die elke burger aanbelangt. Het is bovendien een recht dat door ieder van ons moet kunnen afgedwongen worden.  In deze optiek pleit de P.V.V. voor het geven van rechtszekerheid aan burger en onderneming door middel van een samenhangend regeringsbeleid.  Daartoe hebben wij tijdens de voorbije jaren verschillende voorstellen uitgewerkt, waarvan we aan het komende Parlement zullen vragen ze goed te keuren. Onder meer.  o de invoering van een individueel milieurecht. Elke burger moet de kans krijgen om bij de aantasting van zijn leefmilieu en dit volgens een eenvoudige procedure, schadevergoeding te eisen of de stopzetting te vragen van de hinderlijke activiteit.  o de mogelijkheid voor milieugroeperingen om in naam van een of meer benadeelde burgers naar de rechter te stappen op voorwaarde dat ze de rechtspersoonlijkheid hebben en zij hun rechtmatig belang ter zake voldoende kunnen bewijzen.  o de coördinatie van alle milieuvergunningen die uiteindelijk moet uitmonden in de invoering van een milieuattest, zowel voor lucht, geluid, water als afval.  o de invoering van stimuli onder meer op fiscaal vlak die milieuvriendelijk gedrag belonen. Zo onder meer het voorstel om via fiscale weg het gebruik van loodvrije benzine te bevorderen.  o het toetsen van elke milieureglementering op haar werkelijk effect en dit door middel van een kosten-baten analyse.  o het uitschakelen van concurrentievervalsing door middel van een harmonisering van de milieuwetgeving in de E.G.  o het dringend nemen van de nodige uitvoeringsbesluiten voor sommige wetgevingen inzake leefmilieu.  o het verder voeren van een kordaat beleid om onze stads- en dorpskernen te herwaarderen.  Wij zijn begonnen met het ontwikkelen van een nieuwe, dynamische visie op de bescherming van onze leefomgeving, waarbij de problemen niet langer afgewenteld worden op een machteloze overheid maar waarbij ieder van ons ertoe wordt aangezet om bewust zijn verantwoordelijkheid op te nemen.  Kunst en cultuur.  De beschikbare vrije tijd wordt alsmaar groter. Kunst, cultuur, sport en recreatie zullen dan ook een steeds belangrijker rol gaan spelen. Wij zijn van oordeel dat niet de overheid maar de burger zelf moet bepalen hoe en op welke manier hij zijn vrije tijd zal doorbrengen en aan welke kunstuitingen, cultuurbelevingen en vormen van recreatie hij de voorkeur geeft. Het is immers niet de taak van de staat te bepalen wat wel of geen kunst is, wat wel of geen waardevolle cultuurbeleving is, laat staan welke vorm van ontspanning wél of niet mag toegelaten of aangemoedigd worden.  Van bij ons aantreden in de regering hebben we dan ook een beleid gevoerd waarbij niet de staat, maar de keuze en de verantwoordelijkheid van de burger opnieuw centraal staan. Zo werden de subsidies aan theatergezelschappen, opera, muziek- en sportverenigingen, meer afhankelijk gemaakt van de geleverde prestaties. Ook werden wettelijke bepalingen ingevoerd zodat het afstaan van kunstwerken in mindering kan worden gebracht van de te betalen erfenisrechten. Op het vlak van de film werd gezorgd voor een grotere financiële inbreng vanwege de privé-sector. De verschillende commissies die moeten adviseren over het toekennen van subsidies, werden gedepolitiseerd. Tenslotte werden maatregelen getroffen om het beheer van onze sportcentra te optimaliseren.  Voor het eerst werd het departement cultuur aan een niet C.V.P.-minister toevertrouwd. De gevoerde politiek inzake de diverse aspecten (sport, kunst, vorming van jeugd en volwassenen en toerisme) dient dan ook voortgezet om het pluralisme te bestendigen.  Meer in het bijzonder zullen wij ijveren voor.  o een grotere inbreng van het privémecenaat of aanwending van co-sponsoring onder andere door fiscale stimuli in theater, opera, kunst, en dergelijke meer. Door waar privé-mecenaat tekort schiet dient de overheid aanvullend op te treden. Hierbij dienen subsidiëringautomatismen te worden vermeden. Een redelijke verhouding tussen subsidies en eigen inkomsten is hiervoor de beste waarborg.  o de invoering van een "tax-shelter-systeem" in de kunstsector, namelijk het verlenen van fiscale gunst-maatregelen aan personen of private ondernemingen die in de kunstsector investeren.  o het herbekijken van de subsidieregeling op het vlak van de jeugdvorming. Er zullen fiscaal gunstige maatregelen worden uitgevoerd voor personen of private ondernemingen die het jeugdwerk willen ondersteunen.  o de invoering van concurrentie op radio en televisie om op die manier de kwaliteit en de creativiteit in de audiovisuele sector te stimuleren.  o het uitbreiden van de bevoegdheid van het cultuurpact tot de persoonsgebonden materies.  o de invoering van een aantal maatregelen die drempels wegnemen voor scheppende kunstenaars.  Tenslotte zullen wij erover waken dat de sport en de recreatie in ons land, die voor heel wat populaire takken stoelt op de inzet van tienduizende vrijwilligers, verder ongestoord en zonder overheidsbemoeienis kan blijven bloeien.  7  België  en Vlaanderen  in de wereld.  Van België en Vlaanderen wordt gezegd dat het kleine stukjes zijn in de grote wereldmozaïek. Dat klopt in termen van uitgestrektheid, maar is minder juist wat hun invloed en hun deelname aan het internationaal gebeuren betreft. Door zijn ligging is België een draaischijf van de internationale politiek. Door zijn dynamisme en zijn vrij initiatief is Vlaanderen een draaischijf van de internationale handel.  Deze benijdenswaardige rol moeten we niet alleen trachten te behouden, we moeten hem ook uitbreiden naar alle domeinen van het internationaal leven. Dit betekent dat we ons moeten profileren binnen het Atlantisch Bondgenootschap, binnen de Europese Gemeenschap. Kortom, op elk internationaal forum moeten we onze stem laten horen.  Vrede en veiligheid  Zelden is er zoveel over vrede geredetwist als nu. Vast staat dat iedereen voorstander is van de vrede, maar over de manier waarop de vrede moet bekomen en beveiligd worden heerst de grootste onenigheid. Ons standpunt is klaar en duidelijk. Wij streven naar vrede én veiligheid. Wij beogen een gelijktijdige, gelijkmatige en controleerbare ontwapening met het oog op het voorkomen van oorlog en het bevorderen van vreedzame betrekkingen tussen alle naties. Wij wensen dit niet alleen te doen, maar hiertoe samen te werken met onze Westerse bondgenoten in het kader van de Navo.  De Partij voor Vrijheid en Vooruitgang steunt dan ook elk vredesinitiatief dat streeft naar wederzijdse ontwapening. Zo voerden wij het NAVO-dubbelbesluit van 1979 uit, waarbij als antwoord op de Sovjet-dreiging middellange afstandsraketten in België worden opgesteld om de Sovjet-Unie er aan de onderhandelingstafel toe te dwingen haar nucleair arsenaal te verminderen en zo het evenwicht te herstellen.  Tegelijk hebben wij gepleit voor het voeren van globale ontwapeningsonderhandelingen tijdens dewelke zowel over middellange afstandsraketten, de strategische kernwapens, de conventionele als de ruimtebewapening wordt gesproken. Deze weg wordt aan de onderhandelingstafel te Genève bewandeld.  Tenslotte hebben wij ons afgezet tegen elke poging die erop gericht was België van het NAVO-bondgenootschap los te haken. Zo hebben wij op kordate wijze onze medewerking geweigerd aan elk initiatief dat België tot eenzijdige ontwapening zou nemen zonder het akkoord van zijn westerse bondgenoten. Hierdoor zouden we trouwens ondoordacht onze eigen veiligheid prijsgeven.  Tijdens de komende jaren zullen wij deze houding aanhouden.  o De globale ontwapeningsbesprekingen die tussen de Verenigde Staten van Amerika en de Sovjet-Unie te Genève werden ingezet zullen wij nauwgezet volgen. Het uiteindelijk doel moet zijn tot de ontmanteling te komen van alle nucleaire wapens en een nieuw evenwicht op het vlak van de conventionele bewapening tot stand te brengen.  o Samen met onze partners in de Benelux zullen wij initiatieven ontwikkelen om te komen tot een versterking van het Europese component binnen de Navo. Op termijn moet dit uitmonden in de oprichting van een West-Europese defensiegemeenschap die samen met de Verenigde Staten van Amerika en een aantal andere landen de Noord-Atlantische verdediging vormt.  België en Vlaanderen in Europa.  "Europa" steunt op de wetenschap en de ervaring dat de Europese landen moeten samenwerken willen zij de uitdagingen van de toekomst kunnen aangaan. Het Verdrag van Rome heeft dan ook tot doel een geïntegreerde vrije markteconomie tot stand te brengen met een vrij verkeer van personen, goederen, diensten en kapitaal. Het valt te betreuren dat wij na zoveel jaren nog steeds geen Europa-zonder-grenzen kennen. De handel in Europa wordt niet meer belemmerd door metalen slagbomen, maar wel door papieren hindernissen.  Ons streven is er dan ook op gericht elk protectionisme en nationalisme uit Europa te bannen om alzo van de enorme economische voordelen te kunnen genieten die één grote interne Europese markt met zich kan meebrengen. Het is ons inziens de enige mogelijkheid om stand te houden tegenover de andere industriële grootmachten, zoals de Verenigde Staten van Amerika en Japan.  Tijdens de komende legislatuur zullen wij dan ieder initiatief aanmoedigen tot verdere Europese integratie. Zo zullen wij iedere vorm van protectionisme aanklagen waarvan België omwille van zijn omvang meestal het eerste slachtoffer is. Denken we maar aan langdurige douaneformaliteiten en andere zogenaamde non-tarifaire handelsbelemmeringen. Tegelijk zullen wij onze medewerking verlenen aan elk initiatief dat tot doel heeft één Europese munt tot stand te brengen. Tenslotte zullen wij ook oog hebben voor die integratie van Europa die de sfeer van het economische overstijgt. Zo moet België actief bijdragen tot de totstandkoming van de Europese Unie als politieke gemeenschap. Wil de verdere economische Europese integratie een succesvol verloop kennen dan zal de besluitvorming moeten wijzigen. De huidige blokkeringsmechanismen en vetorechten gestoeld op nationalistische overwegingen moeten definitief worden geband.  Het Europees Parlement, het enige rechtstreekse orgaan in de Europese constructie moet meer bevoegdheden krijgen. Slechts op die manier kan het einddoel, één grote Europese samenleving, die open, democratisch, vooruitstrevend en sterk is, worden bereikt.  Een handeldrijvende natie.  Niet alleen op de Europese kaart, maar ook op de wereldkaart is België een handelsknooppunt. Deze strategische positie moeten we ten volle benutten. Onze roeping als handeldrijvende natie gebiedt de uitvoer en de promotie ervan prioritair te behandelen.  Daartoe hebben wij tijdens de voorbije legislatuur de competitiviteit van onze ondernemingen hersteld. Wij hebben in het buitenland een actieve promotie gevoerd voor Belgische produkten. Daardoor konden onze bedrijven hun activiteiten op de buitenlandse markt aanzienlijk opdrijven. Dit is levensbelangrijk voor een land als het onze waar meer dan de helft van de bevolking leeft van de export.  Wij zullen dit beleid voortzetten. Zo willen wij.  o het gebruik van tradingmaatschappijen, dit zijn ondernemingen die voor verschillende bedrijven tegelijk de promotie en de verkoop in het buitenland op zich nemen, aanmoedigen.  o de overheidsorganismen die zich met export inlaten (Delcredere, B.D.B.H., Kredietexport,...) nauwer afstemmen op de uitvoerpogingen van onze K.M.O.'s onder meer door de decentralisatie van de exportbevorderingsinstellingen. De privé-sector moet meer inspraak bekomen en kunnen deelnemen aan de organismen die zich met de export bezighouden.  o de handelsmissies naar het buitenland openstellen voor nieuwe, vooral kleine en middelgrote ondernemingen.  o een financieel statuut voor onze handelsprospectoren invoeren dat afgestemd is op hun prestaties.  Een open kijk op de wereld.  Wij ijveren voor een vrije samenleving, waar elk individu een menswaardig bestaan kan leiden. We willen niet alleen dat onze mensen het goed hebben, we zijn ook begaan met het lot van miljoenen die honger lijden, die van hun vrijheid beroofd worden of die gemarteld worden. Een beleid van ontwikkelingssamenwerking gericht op de behoeften van de mensen, moet rekening houden met de effecten die deze samenwerking kan hebben op de bescherming van de mensenrechten.  Zoals tijdens de voorbije legislatuur zullen wij in de toekomst blijven ijveren voor een ontwikkelingsbeleid dat de beperkte middelen rechtstreeks ten goede laat komen van de armste bevolkingsgroepen en deze niet versnippert over een te groot aantal ontwikkelingslanden. Om de doeltreffendheid van onze ontwikkelingssamenwerking te bevorderen zal ook aangedrongen worden op een meer gedifferentieerde benadering van land tot land, een grotere continuïteit in de projecten en een betere coördinatie tussen de verscheidene donors in de betrokken ontwikkelingslanden. Op lange termijn moet de ontwikkelingssamenwerking gericht zijn op de culturele en economische onafhankelijkheid van de desbetreffende landen.  Inzake de bescherming van de mensenrechten dient België dat als klein westers land op dit vlak een opbouwende inbreng kan leveren, een actief mensenrechtenbeleid te voeren. Teneinde de doeltreffendheid van de internationale bescherming van de mensenrechten te verhogen, dient België het facultatief individueel klachtrecht, vervat in de mensenrechtenconventies te erkennen.  Tegelijk blijven we ervan overtuigd dat alleen een algemene groei van de welvaart in de wereld ten gevolge van een vrije handelspolitiek een echte oplossing kan brengen voor de zware problemen waar mee, vandaag zoveel mensen in de derde wereld nog worden geconfronteerd.  Doen  wat  moet.  Er bestaat geen alternatief voor de wijze waarop thans geregeerd wordt. Wij doen wat wij moeten doen. We hebben trouwens niet geaarzeld de bevolking eerlijk en oprecht in te lichten over de onontbeerlijke maatregelen die moesten genomen worden. Ook al wisten we dat sommige beslissingen bij de publieke opinie slecht zouden overkomen.  Maar welke zin heeft het te doen zoals sommigen in ons land die de waarheid nog steeds trachten te verzwijgen of te verdoezelen?  Nu de herleving zich aftekent, kan inderdaad maar één weg worden bewandeld met name het volhouden van de kordate aanpak waarmee wij in 1981 in de regering stopten.  Vlaanderen beschikt over een ruim potentieel aan mogelijkheden en creativiteit. Dit potentieel de kans geven zich verder te ontplooien moet ons de volgende vier jaar definitief uit de crisis kunnen halen.
