WIJ HEBBEN WOORD GEHOUDEN  In het verkiezingsprogramma van eind 1987 stelden de Vlaamse christen-democraten zeven uitdagingen voor de jaren negentig voorop. 0p al deze uitdagingen werd in de voorbije legislatuur een antwoord geformuleerd. In de periode, dat zich in onze maatschappij, maar vooral ook op het internationale vlak enorme omwentelingen voordoen, hebben de CVP-verantwoordelijken aangetoond wat evenwicht maar ook wat stabiliteit, houvast en continuïteit betekenen. De wisseling van coalitiepartner (als gevolg van het feit dat de vroegere coalitie geen voldoende meerderheid meer had in het Parlement) heeft hieraan niets veranderd. Continuïteit was er vooral op sociaal-economisch vlak, zoniet kon de BEF nooit zo sterk staan. Stabiliteit was er op het politieke vlak doordat de regeerperiode van vier jaar werd vol gemaakt. Evenwicht was er ook bij het ontwerpen van nieuwe politieken, bijv. inzake milieu en migranten, emancipatie en maatschappelijke integratie van vrouwen, evenwicht m. n. tussen economie en ecologie, tussen gezin en arbeid, tussen rechten en plichten van migranten. Doorheen dit alles blijven de Vlaamse christen-democraten trouw aan grote waarden in de samenleving die betrekking hebben op verantwoordelijkheid en solidariteit, op leven en dood, op vrede en vrijheid, op de bescherming voor de zwakken en eenzamen, op eerlijkheid en openheid.  1) De strijd voor meer werk is met groot succes verder geleverd. De werkloosheid is in België en meer nog in Vlaanderen verder blijven dalen. Het economisch herstelbeleid van de jaren '80 is verder zijn vruchten blijven afwerpen. Sinds 1987 daalde op drie jaar tijd de werkloosheid in Vlaanderen met 67.000. Globaal bevinden de werkloosheidscijfers zich op het laagste niveau van de afgelopen tien jaar. De werkloosheidsgraad ligt in Vlaanderen overigens ruim onder het EG-gemiddelde. Onze ondernemingen en meer in het bijzonder de KMO's hebben hier grote prestaties geleverd.  De regering heeft echter ook vooruitziend willen handelen. Om de ontsporingen van het eind van de jaren '70 en het begin van de jaren '80 voortaan te vermijden, werd de wet op het concurrentievermogen gestemd. Deze fungeert nu als knipperlicht. De werkgelegenheid is immers het eerste slachtoffer, wanneer het economisch beleid begint te ontsporen. Dit heeft de regering te allen prijzen willen belettend De concurrentiekracht van onze bedrijven in de verwerkende nijverheid is nu op hetzelfde peil als in 1987, m.n. op het einde van de vorige legislatuur.  2) De regering heeft verder werk gemaakt van de sanering van de overheidsfinanciën. Het doel kon onmogelijk reeds volledig worden bereikt - daarvoor hebben de rentelasten ons teveel parten gespeeld - maar het begrotingstekort is verder gedaald van meer dan 8 % van het BNP in 1987 tot 6 % in 1990, en dit in een periode waar de intrestlasten met liefst 140 mld zijn toegenomen en de personenbelasting gemiddeld met 12 % is gedaald. Op de andere uitgaven, die rechtstreeks met het politiek beleid te maken hebben, is dus wel degelijk bespaard, en fors. Voor het primair saldo (d.w.z. zonder de intrestlasten) scoort ons land reeds sinds 1984 beter dan zowat alle andere EG-landen) Niet te verwonderen dat België in internationale context opnieuw tot de 10 meest kredietwaardige landen ter wereld behoort. De Belgische frank is even sterk geworden als de Duitse mark.  3) Regering en parlement hebben werk gemaakt van de voorbereiding van ons land op het Europa van na 1992. Onze openbare financiële instellingen werden geherstructureerd om hen beter te laten concurreren op de Europese eenheidsmarkt, de beheers- " '' structuur van onze overheidsbedrijven werd efficiënter gemaakt en onze financiële markten en de beurs werden grondig hervormd en gemoderniseerd om Brussel ook als financieel centrum zijn volwaardige plaats in Europa te laten innemen.  Tijdens de periode van het Belgische voorzitterschap van de EG werden bijkomende voorstellen gedaan (het zgn. Belgisch memorandum) voor de verdieping van de Europese eenmaking. De intergouvernementele conferenties over de monetaire en over de politieke unie, die nu worden gehouden, zijn er mee een rechtstreeks gevolg van. Brussel wordt verdedigd als zetel van de politieke instellingen van de Europese Gemeenschap.  Inzake infrastructuur zijn rond de SST de belangrijkste principiële beslissingen genomen waarbij tegelijkertijd daaraan gekoppeld belangrijke investeringsinspanningen worden gedaan ter verbetering van het binnenlandse spoornet. De integratie van het Belgische in het internationale spoornet, maximaal in bestaande bedding, was voor de regering een absolute prioriteit.  4) De demografische uitdaging werd ten volle onderkend. Onder impuls van de christen-democraten werd een sterk gezinsvriendelijk beleid gevoerde Dit kwam nog het meest tot uiting in de fiscaliteit. De kind-, huwelijks- en gezinsvriendelijke hervorming van de personenbelasting van eind 1988 is essentieel het werk van de christen-democraten. De gevolgen ervan worden nu ten volle voelbaar? Het huwelijk en de uitbouw van een gezin zijn niet langer fiscaal gediscrimineerd. De thuisarbeid werd eindelijk fiscaal gewaardeerd. Tevens werden bijkomende fiscale en andere stimuli gegeven voor de kinderopvang. Ook werd de basis gelegd van een gecoördineerd beleid voor de harmonisering van gezin en arbeid.  De CVP heeft niet alleen in haar congres "jong en oud" de bakens gezet voor een politiek tegenover het probleem van de veroudering van de bevolking. 0ok in de nationale en Vlaamse regering werd hiervan werk gemaakt. De pensioenleeftijd voor mannen en vrouwen werd gelijkgeschakeld, zonder dat de toekomstige betaalbaarheid van het stelsel hierdoor in gevaar mocht komen. Een begin werd gemaakt met de verdere uitbouw van de noodzakelijke voorzieningen in het bejaardenbeleid en ondersteuning van de thuisverzorging, in de lijn van de krachtlijnen van het Vlaams welzijnscongres.  5) De Vlaamse christen-democraten hebben het roer helemaal omgegooid inzake leefmilieu. De wens uit 1987 dat zowel burgers, overheid als bedrijfsleven hier hun verantwoordelijkheid moesten opnemen, is via het Mina-plan meer dan werkelijkheid geworden. Een ambitieus waterzuiveringsprogramma werd in Vlaanderen opgestart met een nieuwe financieringsformule, een nieuw en doorzichtig reglement op de milieuvergunning trad in voege, evenals het mestdecreet, een toekomstgericht afvalstoffenplan voor Vlaanderen werd ontworpen, de Noordzeeconferentie kende haar eerste resultaten en het verbruik van loodvrije benzine kende een pijlsnelle vlucht. De handen werden voor een gezond, veilig en mooi leefmilieu definitief uit de mouwen gestoken. Het vernieuwde milieubeleid is ongetwijfeld dé nieuwe realisatie bij uitstek van de Vlaamse executieve.  6) De tendens tot grotere vrijheid en autonomie en het streven naar gelijkheid van kansen voor iedereen in diverse geledingen in de samenleving werd onder impuls van de Vlaamse christen-democraten ook toegepast in de domeinen van onderwijs en mediabeleid. Van de Vlaamse autonomie inzake onderwijs werd geprofiteerd om het onderwijs nieuwe kwalitatieve slagkracht bij te brengen. Het gemeenschapsonderwijs werd volledig autonoom georganiseerd en bovendien werden diverse basiswetgevingen in nieuwe decreten herwerkt. Het secundair en universitair onderwijs werden op een nieuwe, soepeler leest geschoeid. Voor het onderwijzend personeel van het gesubsidieerd onderwijs werd eindelijk een statuut uitgewerkt en een financiële herwaardering gerealiseerd. Zowel in het gemeenschaps- als in het gesubsidieerd onderwijs werd een participatieregeling uitgewerkt voor alle betrokkenen.  In de lijn van wat voor andere overheidsbedrijven is gebeurd, werd op initiatief van de CVP voor de BRTN ook via decreten naar meer autonomie gewerkt. Mede onder druk van de Vlaamse christen-democraten werden belangrijke openingen geforceerd in het mediadossier, die onder meer de oprichting van VTM hebben mogelijk gemaakt. In de sector van de lokale radio's werd gestreefd naar formules die de levensvatbaarheid en de inplanting in de lokale gemeenschap bevorderen.  De tendens van gelijkheid van kansen kwam ook tot uiting bij het leggen van de fundamenten van een emancipatiebeleid naar vrouwen, rond drie assen (aanwezigheid in de arbeidswereld, in de besluitvorming, en bestrijding van fysiek en seksueel geweld op vrouwen en kinderen).  7) De zevende uitdaging van 1987 was de verdere uitbouw van de staatshervorming. Deze is er ondubbelzinnig gekomen.) Belangrijke nieuwe bevoegdheden werden overgeheveld naar gewesten en gemeenschappen)en bovendien werd in een evenwichtig financieringsmechanisme voorzien met financiële verantwoordelijkheid. Na een overgangsperiode van tien jaar zal de eigen fiscale capaciteit van de deelgebieden bepalend zijn voor de overgehevelde ontvangsten. Op die wijze nemen de middelen voor de Vlaamse Gemeenschap relatief toe. Vlaanderen staat steeds meer op eigen benen en kan, los van de traditionele compensatiepolitiek, een eigen beleid uitwerken. Brussel kreeg een hoofdstedelijk statuut waardoor niet zonder en niet tegen de Vlamingen kan worden bestuurd.  Het werk is echter niet af.  Wij willen "het karwei afmaken", maar bovendien ook een antwoord bieden op de nieuwe uitdagingen van de jaren '90.  l. Het aanpakken van de gevolgen van de vergrijzing en de ontgroening van de bevolking en het herwaarderen van de verzorgende beroepen en sectoren in de samenleving; een samenleving, die niet solidair is en niet kind- en gezinsvriendelijk, heeft geen toekomst.  2. Het weer in ere herstellen van de essentiële overheidstaken is dringend nodig; de staat, moet in haar basisactiviteiten opnieuw performant worden en overigens in het algemeen de taken die de samenleving haar toevertrouwt, efficiënt uitvoeren. De politiek moet open en ethisch zijn.  3. Het hoofd bieden aan bredere samenlevingsproblemen, zodat de mens opnieuw in  harmonie kan leven met zichzelf en met zijn natuurlijke omgeving.  Veiligheid, gezondheid en zorg voor alle leven moeten voorop staan.  4. Vlaanderen, Brussel en ons land een plaats bezorgen in Europa en de wereld niet verkrampt en gesloten maar open, tolerant, en zelfbewust.  5. Investeren in de toekomst van onze samenleving door onze gezinnen te ondersteunen, verder te werken aan maatschappelijke integratie van vrouwen, onderwijs en wetenschap te bevorderen en ervoor te zorgen dat België een moderne infrastructuur houdt.  6. De resultaten van het economisch herstelbeleid behouden en nog versterken. Alleen met een economie, waarvan de slagkracht voortdurend verbetert, kan aan de voorgaande vijf uitdagingen een antwoord worden gegeven. Dit vereist dat het economisch beleid mee wordt afgestemd op bovenvermelde collectieve behoeften.  Men moet tevens alles in het werk stellen om opsplitsingen in de samenleving te vermijden. Een gevaar voor de samenleving vormt in elk geval de dreigende segmentering tussen jong en oud. De Vlaamse christen-democraten willen dit tegengaan door :  - De negatieve beeldvorming die vaak over de senioren bestaat, om te vormen tot een realistische beeldvorming.  - Op te roepen tot een permanente dialoog tussen de generaties, waarin ruimte is voor overdracht van waarden en ervaringen.  - De participatie van senioren aan het maatschappelijk leven te bevorderen op sociaal-economisch, cultureel en politiek vlak.  Segmentatie doet zich ook voor wanneer de dynamische vrije initiatieven in de samenleving met de vinger worden gewezen op basis van levensbeschouwelijke indelingen. Het verzuilingsdebat, dat sommigen wensen te voeren, is dan ook kunstmatig en vooral hypocriet.  l. EEN SOLIDAIRE EN ZORGZAME SAMENLEVING.  De economie staat ten dienste van de mens en niet omgekeerde Deze stelling is een kernelement van onze personalistische boodschap. Zeker nu in de jaren '80 de economische fundamenten opnieuw zijn versterkt, moeten de jaren '90 deze worden van het investeren in de zorg om de mensen zelf. Middelen tot solidariteit zijn in onze wetgeving ingebouwd, maar moeten ook daadwerkelijk worden benut. In die context worden de jaren '90 ook deze van de verdere financiële en maatschappelijke herwaardering van de verzorgende beroepen (zowel met zelfstandig statuut als in dienstverband), die gericht zijn op het lenigen van de essentiële noden van de menselijke persoon. "Met minder, maar beter betaald" is een slogan die in de welzijns- en gezondheidssector niet opgaat. Hier moet zowel de vertoning als het aantal van de arbeidskrachten omhoog gaan.  De Vlaamse christen-democraten wensen geen samenleving waarin de mensen aan hun lot worden overgelaten. De waardigheid van iedere mens mag niet in het gedrang komen.  Meer middelen zijn nodig voor het welzijnsbeleid. De feiten zullen ons overigens hiertoe nopen : onze Vlaamse samenleving moet zich nu reeds voorbereiden op de onafwendbare demografische evolutie. Tegen 2040 zal de verhouding van de 60+-ers tegenover de bevolkingsgroep tussen 20 en 59 jaar ongeveer verdubbeld zijn in vergelijking met vandaag. Bij een toename van de levensverwachting kan deze evolutie nog versterkt worden. In 2030 zou het aantal gepensioneerden even groot kunnen zijn als het aantal actieven} De Vlaamse christen-democraten willen langs twee wegen handelen om deze uitdaging te lijf te gaan : het welzijnsbeleid in de Vlaamse gemeenschap evenals het beleid inzake sociale zekerheid.  Een toekomstgericht welzijns- en gezondheidsbeleid.  Het welzijnsbeleid moet gestalte krijgen' vanuit een goede samenwerking tussen overheid en privé-initiatief. Een globaal beleid moet verder worden uitgewerkt betreffende de bejaardenvoorzieningen en de kostprijs ervan, zowel voor de overheid als voor de 'J gebruiker.  Zowel financieel als maatschappelijk is het ondenkbaar dat alle noden in instellingenverband worden opgevangen.„?De christen-democraten willen dan ook een verdere impuls geven aan de erkende diensten voor gezins- en bejaardenhulp waarbij de keuzevrijheid wordt gewaarborgd tussen de institutionele verzorging en de thuiszorg. Deze vrije initiatieven staan dicht bij de noden van de zorgbehoevenden en vereisen minder uitbouw van infrastructuur. Daarom moet vanuit een christen-democratische basisvisie tevens een stimulerend beleid inzake thuiszorg worden gevoerd,) dat zich richt op drie componenten : de zorgbehoevende, de mantelzorg en de professionele hulpverlening. Thuiszorg heeft ook : een intrinsieke waarde als uitdrukking van concrete familiale solidariteit, en van de bekommernis om de bejaarden zo lang mogelijk in hun thuissituatie te laten wonen. Deze zorg moet zowel door mannen als door vrouwen gedragen worden. Extra uitgaven aan zorgen tengevolge van gezondheidsproblemen moeten zonder enige discriminatie door het RIZIV verzekerd worden. Tevens moet de oprichting en uitbouw van tussenvoorzieningen worden aangemoedigd (hetzij voor chronische zorgen, hetzij voor de integratie van de zorg in het dagelijkse leven van de hulpvragers).  In de mate de thuiszorg en de ambulante zorg sterker worden uitgebouwd zullen de behoeften aan dure instellingenzorg worden afgeremd. Onder impuls van de Vlaamse christen-democraten werden reeds heel wat inspanningen geleverd, om meer en betere infrastructuurvoorzieningen tot stand te brengen. Voor zorgbehoevende bejaarden is een vijfjarenprogramma van 23 miljard voorzien voor de uitbouw van rusthuizen en serviceflats. De begroting voor welzijn en gezin in de Vlaamse gemeenschap steeg tussen 1989 en 1991 met zowat 50 % en het aandeel in de Vlaamse begroting is van 5 tot 8 % gestegen. In de ziekenhuizen en in de sector van de psychiatrie zal voor 30 miljard worden geïnvesteerd.  De overheid moet de inspanningen verder zetten, maar deze moeten erop gericht zijn dat ook in de toekomst de vrije instellingen voldoende ontwikkelingskansen krijgen om de bestaande dienstverlening kwalitatief verder uit te bouwen.  De betoelaging van de instellingen in de welzijnssector zou moeten gebeuren op basis van eenvoudige en objectieve criteria en moet zo volledig mogelijk de personeels- en werkingskosten voor voorzieningen en diensten dekken.  Het aantal plaatsen in de instellingen voor bejaarden moet verder worden uitgebreid, waar dit noodzakelijk is^)met aandacht voor de complementariteit van de voorzieningen en de bijzondere problematiek van de demente bejaarden.  Voor de christen-democraten moet de heroriëntering van de kredieten naar de welzijnssector verder gaan. Het succes van een welzijnsbeleid hangt af van de personen die het moeten waarmaken. 9 3 o J De afgelopen twee jaar zijn in de welzijnssectorinspanningen geleverd ter verbetering van de arbeidsvoorwaarden en de lonen (o. m. in de opvoedingssector); deze moeten onverminderd worden doorgezet.  Verdere aandacht moet gaan naar verbetering van de arbeidsomstandigheden in de welzijnssectorpook al om er het aanbod van arbeidskrachten te kunnen verhogen, en om het statuut van al het personeel te verbeteren.  Elementen als permanente vorming, inzet en verantwoordelijkheid moeten in de loonpolitiek worden ingebouwd.  De rekruteringsproblemen in de rust- en bejaardensector zijn momenteel nog groter dan in de verpleging, wegens de lagere barema's. Deze sectoriele baremaverschillen moeten geleidelijk worden weggewerkt.  Op enkele jaren tijd is het budget van tegemoetkomingen voor gehandicapten toegenomen van 17 tot 30 mld fr. Het Vlaams Fonds voor Sociale Integratie van Personen met een Handicap werd opgericht. De overgang van de vorige fondsen en de afwerking van de dossiers moet nog vlotter verlopen. Bovendien moeten nog een aantal problemen worden opgelost (aanpassing van de inkomensgrens, aanpassing van het recht op tegemoetkoming aan de verlaagde meerderjarigheidsgrens...).  Een evenwichtige sociale zekerheid.  Voor de christen-democraten blijft ook in de toekomst de sociale zekerheid het belangrijkste middel om solidariteit tot stand te brengen in de samenleving. Om haar taak te vervullen moeten de verschillende stelsels van de sociale zekerheid in financieel evenwicht blijven en moeten de uitgaven terechtkomen waar zij effectief nodig zijn. Tevens moet worden gezorgd voor een grotere doorzichtigheid en toegankelijkheid van de sociale zekerheid in hoofde van de burger-gebruiker.  De demografische uitdaging heeft ook zijn weerslag op de eindeloopbaanproblematiek. De wet inzake de flexibiliteit van de pensioenleeftijd is een belangrijke realisatie van de voorbije legislatuur, evenals het optrekken en opnieuw welvaartsvast maken van de pensioenen. Onder druk van de Vlaamse christen-democraten werd erover gewaakt dat het stelsel ook nog in de toekomst betaalbaar blijft. De promotie van allerhande systemen van vervroegde uittreding die een feitelijk "afschrijven" van 55+-ers tot gevolg heeft, moet worden tegengegaan. Daarenboven moet worden gezocht naar nieuwe vormen van zinvolle dienstbaarheid in de maatschappij.  Een globale aanpak inzake de stelsels van vervroegde uittreding is nodig (invoering van uitgroeibanen in plaats van het radicalere brugpensioen, verbetering van de arbeidsomstandigheden en vormingsmogelijkheden voor oudere werknemers, verbetering van het statuut van de onvrijwillig oudere werklozen, ...). Dit alles mag de verworvenheden voor de huidige bruggepensioneerden niet aantasten.  Nagegaan moet worden welke vorm van flexibele pensionering voor zelfstandigen kan worden overwogen, rekening houdend met de eigenheid van hun beroep en de financiële middelen die kunnen worden vrijgemaakt.  Nagegaan moet worden hoe aan de feitelijke discriminatie van vrouwen te wijten aan onvolledige loopbanen en lagere lonen, op structurele wijze kan worden tegemoetgekomen.  Voor de toekomstige financiering van de sociale zekerheid voorzien de Vlaamse christen-democraten volgende pijlers :  De huidige financieringsstructuur moet worden gehandhaafd met enerzijds bijdragen en anderzijds staatstoelagen.  Erosie van de bijdragen moet worden tegengegaan; in het onderwijs moeten de maaltijdcheques worden afgeschaft en in de andere sectoren moeten ze opnieuw in overeenstemming zijn met de letter en de geest van de wetgeving. Indien er een duidelijk tewerkstellingseffect is aan verbonden of indien zij gericht is op zwakkere groepen in de samenleving of op de non-profit-sector, kan een selectieve vermindering van sociale zekerheidsbijdragen worden overwogen. De actuele overheidsfinanciering moet worden gewaarborgd; de sociale zekerheid mag niet worden herleid tot een sluitpost voor de begroting.  De financiering moet daarnaast doorzichtig zijn. De bijdragenverdeling moet tijdig worden aangepast aan de maatschappelijke ontwikkelingen. Er moeten echter herschikkingen worden doorgevoerd, zodat niet elk jaar overhevelingen van de ene naar de andere sector moeten plaatsgrijpen; zoniet is geen efficiënt beheer van het stelsel mogelijk. Het beheer moet overigens zoveel mogelijk opnieuw op paritaire basis gebeuren.  Een grondige discussie is nodig over de rol van de werkloosheidsverzekering, o. m. over hoe deze verzekering beter kan bijdragen tot wedertewerkstelling van de werkzoekendenpin combinatie met de voortgezette strijd tegen het oneigenlijk gebruik van de werkloosheidsuitkering, is de uitkering zelf toe aan een verhoging voor hen, die alleen op dit inkomen zijn aangewezen.  Een beheerste en selectieve groei van de uitgaven is de volgende prioriteit. De uitgaven moeten binnen de perken worden gehouden, zonder dat het niveau zelf van de uitkeringen in het gedrang moet worden gebracht. Concreet betekent dit een verdere beheersing van het groeiritme in de uitgaven, o.m. in de gezondheidszorgen. Positieve sociale correcties moeten dus hoofdzakelijk ten goede komen aan de laagste inkomenstrekkers en aan gezinnen, die hoofdzakelijk op sociale uitkeringen zijn aangewezen.  Een doeltreffende ziekteverzekering.  Heel wat inspanningen werden de afgelopen jaren reeds geleverd om het financieel evenwicht in de ziekteverzekering te bevorderen. Er werd via akkoorden verder aan uitgavenbeheersing gedaan, de belangrijke wet op de controle op de ziekenfondsen werd gestemd, en tevens werden ook maatregelen genomen om strengere controle op de uitgaven via de zorgenverstrekkers mogelijk te maken. Sommige inspanningen werpen hun eerste vruchten af. De explosie van de uitgaven in de klinische biologie is de jongste twee jaren gestopt, maar het stijgingsritme van de uitgaven in de ziekteverzekering blijft algemeen te hoog.  De Vlaamse christen-democraten hebben voor de toekomst drie grote krachtlijnen. Eerst en vooral moet de groei van de technische prestaties worden afgeremd. Ten tweede moet de thuiszorg zoveel mogelijk worden bevorderd. Zij is nu weliswaar reeds de snelst groeiende tak in de uitgaven van de ziekteverzekering, maar vertegenwoordigt slechts een beperkt percentage in het geheel der uitgaven. Ten derde is een herwaardering van het verplegend personeel absoluut op zijn plaats.  De financieringsregeling via het enveloppensysteem moet minder stroef en minder complex wordenen moet o. m. gebaseerd worden op objectieve factoren in plaats van op historische factoren (bv. klinische biologie).  De christen-democraten zijn voorstander van een federalisering van de uitgaven in de gezondheidszorg, indien onverantwoorde verschillen in uitgaven voor een zelfde soort zorgverlening in Vlaanderen en Wallonië blijven bestaan.  Voor de openbare ziekenhuizen is een grotere responsabilisering gewenst, evenals ruimte voor een soepeler personeelsbeleid en bevordering van de onderlinge samen werking.  De herwaardering, ook financieel, van het verplegend personeel moet worden  verdergezet.  De herintrede van het verplegend personeel moet verder worden aangemoedigde op de arbeidsmarkt is een verdoken reserve van verpleegkundigen aanwezig, wier ervaring in de sector kan worden ingezet.  De ziekten eigen aan het beroep moeten erkend en opgenomen worden in de officiële lijst van beroepsziekten.  In het kader van de verbetering van de arbeidsomstandigheden moet arbeidsduurverkorting in de verpleging, evenals de mogelijkheid tot flexibele keuze, worden onderzocht.  Bijzondere aandacht moet gaan naar het financieel evenwicht in het stelsel van de ziekteverzekering voor zelfstandigen, evenals in de verzekering van kleine risico's.  De individuele financiële verantwoordelijkheid van de ziekenfondsen moet worden ingevoerd de christen-democraten hechten in hun sociaal beleid groot belang aan intermediaire, maar verantwoordelijke structuren.  Voortzetting van de armoedebestrijding.  In de afgelopen legislatuur werden grote impulsen geleverd inzake bestrijding van de armoede en de bestaansonzekerheid.  Op nationaal vlak waren er de belangrijke verhogingen van het bestaansminimum, de inspanningen om de armsten via tewerkstelling te reïntegreren in de samenleving, de nieuwe wetgeving inzake verbruikerskrediet en beslag.  In de Vlaamse Gemeenschap werden de belangrijke fondsen voor armoedebestrijding in werking gesteld.  In de toekomst moet dit beleid worden verdergezet, teneinde ook de allerarmsten aansluiting te laten vinden bij onze samenleving. De inspanningen moeten zich richten op alle sectoren : inkomen, huisvesting, opleiding en tewerkstelling, toegang tot de rechtsbedeling.  De christen-democraten beklemtonen hier, naast de vrije instellingen, het belang van het OCMW als lokale openbare welzijnsinstelling.  Ontwikkelingssamenwerking.  Het is een morele schande voor de hele mensheid dat nog zoveel landen op elk gebied een schromelijke achterstand in ontwikkeling blijven kennen. De christen-democraten willen, op ethische gronden, alles in het werk stellen om daaraan te verhelpen. Voor de christen-democraten is solidariteit over de grenzen heen een essentieel element van hun politieke Wij weigeren ons neer te leggen bij defaitistische stellingen over ontwikkelingssamenwerking en het effect ervan. Deze getuigen van een onwil en vooral van een diep misprijzen voor mensen uit die betrokken landen.  De begroting Ontwikkelingssamenwerking was tijdens deze legislatuur niet onderworpen aan de besparingen waaraan vrijwel alle andere departementen onderworpen waren. Het aandeel van de ontwikkelingssamenwerking in de uitgaven (nu 1,8 %) moet verder blijven stijgen. Ontwikkelingssamenwerking mag niet worden onderworpen aan de klassieke begrotingsnormen. Ontwikkelingssamenwerking moet trouwens ook steeds meer een geïntegreerd element worden van het Europees beleid (cfr. de forse uitbreiding van de middelen, zoals voorzien in Lomé IV).  Op termijn is de ontwikkeling het meest gediend met rechtvaardige structuren in de wereldhandel. In afwachting blijft de onmiddellijke doelstelling van de ontwikkelingssamenwerking de zelfontplooiing van de hulpontvangende landen en de zelfontwikkeling van de mensen ter plaatse, met als meest dwingende opdracht de bevrediging van de basisbehoeften. Via vorming en opleiding moet men de instrumenten creëren die de creativiteit bevorderen bij de bevrediging van de basisbehoeften en zeker bij de oplossing van het meest essentiële probleem, het voedselprobleem.  De christen-democraten- blijven het hierbij opnemen voor de stuwende kracht, de autonomie en de terreinkennis van de niet-gouvernementele organisaties, als middel bij uitstek om de financiële steun te doen terechtkomen daar waar ze werkelijk nodig is.  Volgend programma moet worden waargemaakt:  - richten van de officiële ontwikkelingshulp op regimes die het geld efficiënt gebruiken; hanteren van objectieve criteria bij de keuze van de te helpen landen; drastische vermindering van de hulp aan die landen die teveel van hun middelen aan bewapening besteden.  - verdere ondersteuning van de democratisering daarnaast is respect voor de mensenrechten 'een belangrijke voorwaarde voor het voortzetten van de gouvernementele samenwerking.  - de continuïteit van de medefinanciering van de ngo's moet verzekerd worden;  binnenlandse politieke argumenten mogen hier geen rol spelen.  - meer dan ooit blijft de hulp aan de Zaïrese bevolking een prioritaire opdracht; in dit kader moet de ngo-samenwerking met Zaïre opnieuw geactiveerd worden wanneer hierom door de nationale conferentie gevraagd wordt.  - efficiënter werking en op elkaar afstemmen van de diverse instrumenten van ontwikkelingssamenwerking (ABOS, ngo's, ...); reorganisatie van het ABOS.  - richten van de budgetten op de minst ontwikkelde landen.  - hanteren van de leningen van staat tot staat voor landen, waar perspectief op economische samenwerking bestaat; voor de minst ontwikkelde landen dringen zich veeleer directe hulp en bijkomende inspanningen inzake schuldverlichting op.  - bevorderen van regionale samenwerking tussen ontwikkelingslanden.  - verzekeren van voldoende middelen voor sensibilisering in België.  - integratie van de milieucomponent bij de ontwikkelingsprogramma's.  - erkenning en stimulering van de belangrijke rol van de vrouwen in het ontwikkelingsproces, zowel economisch als sociaal-cultureel.  II. EEN PERFORMANTE STAAT.  De ambtenaren vormen een essentiële pijler in het efficiënt functioneren van onze sociale markteconomie en verdienen dan ook alle waardering; de overheid moet meer werk maken van hun motivatie om het nemen van verantwoordelijkheid te stimuleren.  De opdrachten die aan de overheid worden toevertrouwd, worden immers steeds uitgebreider; tegelijkertijd worden een aantal opdrachten wellicht minder belangrijk. Hoe onze overheid in haar eigen organisatie moet inspelen op de voortdurend nieuwe maatschappelijke noden, wordt een van de grote uitdagingen van de komende jaren. Een hervorming van de staat kan niet los worden gezien van een hervorming van het overheidsapparaat als dusdanig. Zowel voor de burgers als voor de staat zelf is een gereorganiseerd openbaar ambt en een efficiënt overheidsapparaat in de bredere zin van levensbelang.  Een slagkrachtig ambtenarenkorps.  Belangrijke stappen werden onder impuls van de Vlaamse christen-democraten reeds gezet. Met het decreet bestuurlijk beleid werden de eerste stappen gezet naar een gemoderniseerde Vlaamse administratie na de regionalisering. Algemeen verloopt de organisatie van het openbaar ambt echter nog teveel in een stroef kader, dat weinig ruimte laat voor mobiliteit en flexibiliteit. Wel zijn reeds eerste stappen gezet naar de inhaalbeweging inzake bezoldiging. Tot en met 1991 ging de koopkracht van de ambtenaren er met 10 % op vooruit in de voorbije jaren en het afgesloten akkoord voorziet voor de volgende twee jaren een verdere verhoging met 6 %.  De christen-democraten willen via financiële herwaardering en een verbetering van de arbeidsvoorwaarden komen tot een efficiënt ambtenarenkorps waardoor een selectieve vermindering van het aantal ambtenaren mogelijk wordt, zonder dat de vervulling van de overheidstaken zelf in het gedrang komt.  De inspanningen om tot verlening te komen, die meer rekening houdt met de specifieke verantwoordelijkheden, moeten worden verdergezet.  Er moet veel meer geïnvesteerd worden in efficiëntie en automatisering van bepaalde verrichtingen, evenals in een doeltreffender communicatie- en informatiebeleid.  De mobiliteit moet veel vanzelfsprekender worden met aandacht voor de vorming van de ambtenaren; diensten met tijdelijk personeelstekort moeten veel soepeler beroep kunnen doen op ambtenaren uit andere diensten, eerder dan op gegadigden uit bijzondere tewerkstellingscircuits; interne mutaties, ook van tijdelijke aard, moeten een structureel element van het openbaar ambt worden; het is slechts in deze soepele context dat statutaire tewerkstelling de voorkeur verdient. Tijdelijke aanstellingen met precair statuut zijn immers niet wenselijk. Ook de externe mobiliteit moet worden aangemoedigd.  De ambtenaren moeten in de uitoefening van hun ambt geresponsabiliseerd worden, o. m. via tijdelijke contractuele topfuncties^ De leidende ambtenaren moeten tevens zelf verantwoordelijk worden voor hun personeelsbeleid.  De afgelopen legislatuur werden bevorderingen voor meer dan de helft uitgevoerd op basis van unanieme voordrachten van de directiecomités. De bevorderingspolitiek moet echter nog objectiever, rechtvaardiger en nog meer gedepolitiseerd worden; basis voor de aanwervings- en bevorderingspolitiek moet een duidelijke functie- en profielomschrijving worden. Verder bouwend op het positieve actiebeleid dient gestreefd naar een evenwichtige aanwezigheid van mannen en vrouwen op alle niveaus.  Naar analogie met wat in andere sectoren is gebeurd, moet een ernstige audit van het openbaar ambt gebeuren. Slechts op die manier kan nuchter worden vastgesteld waar de onevenwichten in de personeelsbehoeften zich situeren.  De vertoning moet kunnen beïnvloed worden door een objectieve beoordeling teneinde de motivatie in de hand te werken.  Er moet dringend een code van taakverdeling worden uitgewerkt tussen de administraties en de in omvang beperkte ministeriële kabinetten; de administraties moeten beter bij het beleidsvoorbereidende werk worden betrokken. Een modern gerechtelijk apparaat.  De rechterlijke macht is de afgelopen decennia niet verwend geweest door de begrotingen. Wanneer evenwel de rechtsstaat zelf als gevolg hiervan dreigt af te glijden, moet worden ingegrepen. In de afgelopen jaren is een begin gemaakt met de financiële herwaardering van de magistraten, evenals met de uitbreiding van de kaders.  Voor de christen-democraten volstaat uitbreiding van de kaders echter niet. Veeleer moeten de investeringen in een productiviteitsverhoging van het gerechtelijk apparaat verder gezet worden, ondermeer via de informatisering. De vermindering van de gerechtelijke achterstand, een intense kwaliteitszorg en een grotere maatschappelijke betrokkenheid zijn absoluut noodzakelijk, wil de burger zijn vertrouwen in de rechterlijke macht en in de overheid als geheel behouden.  De pas gestemde wet op de depolitisering van de toegang tot de magistratuur is een eerste stap om de geloofwaardigheid van en de eerbied voor de politieke overheid en de waardigheid van de rechterlijke macht terug in ere te herstellen.  De doorgevoerde financiële herwaardering in de magistratuur zal ervoor zorgen dat de rechterlijke macht opnieuw de beste juristen aantrekt.  De uitbreiding van de kaders en een grotere efficiëntie en productiviteit door een verbetering van de materiële ondersteuning moet de gerechtelijke achterstand  wegwerken en zodoende het vertrouwen van de burger herstellen; door sommige zaken (bv. inzake verkeer) te depenaliseren, kan meer tijd vrijkomen voor de efficiënte bestrijding van fraude en grote criminaliteit. Tevens moet werk gemaakt worden van versnelde rechtsplegingprocedures, ook in burgerlijke zaken.  De onafhankelijkheid van de rechterlijke macht moet geherwaardeerd worden o. m. door de volledige uitvoering van de wet op de depolitisering van de toegang en de bevordering.  Een nauwkeuriger taakomschrijving tussen politie- en gerechtelijke diensten moet de onafhankelijkheid in de concrete leiding van het opsporingsbeleid waarborgen.  De administratieve rechtspleging moet versoepeld worden.  Er moet een wettelijk georganiseerde vertegenwoordiging voor de magistratuur komen.  De efficiënte werking van het gerechtelijk apparaat zal tevens worden bevorderd door de coördinatie en de vereenvoudiging van de wetteksten.  Een bestuur dicht bij de burger.  In de afgelopen legislatuur zijn heel wat inspanningen geleverd om het bestuur dichter bij de burger te brengen. In deze richting moet verder worden gewerkte Tevens moeten de besturen, die het dichtst bij de burger staan, de nodige mogelijkheden krijgen om in, autonomie hun activiteiten uit te voeren. De pijlers van het beleid zijn de maximale ondersteuning van de lokale autonomie, steeds gekaderd in de handhaving van het financieel evenwicht.  In dit verband zijn de Vlaamse christen-democraten ondubbelzinnig voorstander van :  - een wettelijke regeling voor de openbaarheid van bestuur, waardoor de onverschilligheid en de afstand van de burger tegenover de politiek kan worden verminderd. Deze openbaarheid evenals motiveringsplicht moeten positief ingeschakeld worden in het efficiënt optreden van de overheden, weze het op nationaal, gewestelijk of gemeenschaps-, provinciaal of gemeentelijk vlak. Het principe zelf dient ingeschreven in de grondwet. 'Deze openbaarheid van bestuur mag evenwel de privacy van de burgers niet aantasten.  - de officiële voorlichting moet worden geoptimaliseerd en ook in de Vlaamse administratie moet werk gemaakt worden van een efficiënte voorlichtingsadministratie.  - het administratief toezicht moet worden aangepast om een te strakke bevoogding en centraliserende neigingen vermijden en om een efficiënter management mogelijk te maken ; de overdracht van de bevoegdheid over de gedecentraliseerde besturen van het nationale naar het Vlaamse niveau is voor deze gedecentraliseerde besturen nog geen zegen geweest.  - duidelijker taakomschrijving en blijvende politieke rol voor de provincies in het geregionaliseerde België, de provincieraadverkiezingen moeten samen met de gemeenteraadsverkiezingen worden georganiseerd.  - aanpassing en uitzuivering van ingewikkelde procedures van de wet op de overheidsopdrachten om voor de gedecentraliseerde besturen een soepeler management mogelijk te maken.  - een wettelijk kader om in de grote steden districtsraden op te richten met specifiek omschreven bevoegdheden teneinde de afstand tussen burger en mandataris te verkleinen.  - een duidelijker bevoegdheidsafbakening tussen provincies en gemeenten, alsook tussen nationale en regionale overheid inzake administratief toezicht op de gedecentraliseerde besturen, waarbij de gemeentelijke autonomie dient vooraan te staan.  - de aanduiding van een ombudsman in een aantal grotere steden mag geen alibi zijn om een gebrekkige werking naar de burger toe van de administratie te vergoelijken.  - aandacht voor de gemeentelijke financiën via versnelde overheveling van nationaal geïnde, maar aan de gemeenten toekomende belastingen.  Een krachtige parlementaire democratie in Vlaanderen en België.  De CVP ziet drie pijlers voor een goede staatsordening : de parlementaire democratie en het federalisme. De CVP blijft daarnaast onverminderd voorstander van een volwaardig grondwettelijk koningschap.  Met de staatshervorming van 1988 werden belangrijke nieuwe stappen gezet in het federaliseringproces van België. Belangrijke nieuwe bevoegdheden inzake onderwijs, infrastructuur ... werden overgedragen. Tevens werd in een financieringsformule voorzien, die weldra volledig rekening houdt met de draagkracht van het betrokken gewest of de betrokken gemeenschap. De volledige financiële verantwoordelijkheid van de deelgebieden wordt naar de toekomst doorgetrokken.  Het huis is evenwel nog niet af. Belangrijke etappes moeten nog worden afgelegd. De nieuw verkozen Kamers zijn daarom opnieuw grondwetgevend. In een volgende legislatuur moeten volgende elementen nog worden geregeld :  - De legitimiteit van de deelgebieden kan slechts volledig zijn indien er een rechtstreekse verkiezing van de raden wordt georganiseerd.  - Het dubbel mandaat moet worden afgeschaft zonder toename van het aantal mandaten, enkel in de hervormde Senaat kan ruimte zijn voor een gedeeltelijke emanatie van de gemeenschappen.  - De gewesten en gemeenschappen moeten internationaal verdragsrecht krijgen en een internationale vertegenwoordiging kunnen organiseren voor de domeinen, waarop zijzelf bevoegd zijn; hierbij moeten evenwel de grenzen van de eenheid van een nationale buitenlandse politiek worden gerespecteerd.  - Gezien de huidige complexiteit van het instrument en het gebrek aan een werkzame intermediaire instelling, moet de provincie Brabant worden gesplitst om te komen tot een provincie Vlaams-Brabant; op het grondgebied van Brussel-19 moeten de bevoegdheden van de provincie in de toekomst worden uitgeoefend door het Brussels hoofdstedelijk gewest.  - Het kiesarrondissement Brussel-Halle-Vilvoorde moet worden gesplitst voor de regionale en nationale verkiezingen? Voor deze laatste is er de voorwaarde dat er waterdichte garanties komen voor een minimum vertegenwoordiging van de Brusselse Vlamingen in het parlement.  De overdracht van bijkomende middelen naar gewesten en gemeenschappen zonder waarborgen over financiële en fiscale verantwoordelijkheid zou alleen leiden tot consumptiefederalisme. De CVP heeft er voor gezorgd dat dit vermeden werd. Met deze verdergaande federalisering in ons land moeten een aantal andere krijtlijnen duidelijk worden getrokken.  Eventuele verdere overdracht van bevoegdheden mag de economische en monetaire unie niet in het gedrang brengen.  Daarnaast dringen zich nog volgende hervormingen in het politieke systeem op ter versterking van onze parlementaire democratie :  Er moet een cumulatieverbod worden ingesteld tussen een parlementair mandaat en het lidmaatschap van een uitvoerende macht.  In het perspectief van de paritaire democratie moet de samenstelling van kandidatenlijsten bij de wetgevende verkiezingen wettelijk geregeld worden zodat een evenwichtige aanwezigheid van mannen en vrouwen gewaarborgd wordt zowel op de globale lijst als op de verkiesbare plaatsen.  Het aantal regeringsleden, zowel in de executieven als in de nationale regering moet worden beperkt; de bestaande wetsvoorstellen van christen-democraten hierover moeten worden hernomen en de evenwichtige aanwezigheid van zowel mannen als vrouwen gewaarborgd.  Op nationaal niveau moet een legislatuurparlement worden ingevoerd.  III. EEN LEVEN IN HARMONIE.  In onze steeds sneller evoluerende samenleving is het van belang dat de politiek de nodige voorwaarden schept opdat de mens terug in rust zou kunnen leven met zichzelf en met zijn natuurlijke omgeving. De nieuwe maatschappijproblemen van de jaren '90 zijn vaak terug te brengen tot de angstkreet van de mens, die opnieuw naar zichzelf op zoek is.  Een gezond leefmilieu.  Onder impuls van de Vlaamse christen-democraten is het milieubeleid en het streven naar duurzame ontwikkeling uitgegroeid tot een van de hoofdbekommernissen in het beleid de jongste jaren. Niet alleen in haar eigen partijcongres "ecologie en economie", ook in het beleid heeft de CVP dit waargemaakt. De volgende vijfjaren wordt voor liefst 60 miljard geïnvesteerd in de waterzuivering, de nieuwe en efficiënter milieuvergunning is op l september in werking getreden, de loodvrije benzine werd goedkoper, de katalysatorpremie werd ingevoerd, vrijwillige overeenkomsten met de industrie (waaronder pas nog met de elektriciteitsproducenten) werden afgesloten, en er werd een geïntegreerd afvalstoffenplan voor Vlaanderen uitgewerkt. Deze inspanningen moeten worden verder gezet; de wettelijke en financiële bakens zijn nu gezet, de uitvoering op het terrein is de essentiële verantwoordelijkheid in de volgende legislatuur. Tevens moet de echte kost van de milieuvervuiling in rekening worden gebracht. Het overheidsbeleid moet vooral preventief werken en aanzetten tot gedragwijziging.  Volgende elementen moeten zeker nog worden gerealiseerd :  Een integratie van de milieuoverwegingen in de andere beleidsdomeinen.  Een nog duidelijker bevoegdheidsafbakening tussen de nationale en gewestelijke overheden inzake leefmilieu, rekening houdend met de economische en monetaire unie.  Een stimulerende rol voor de overheid bij de uitbouw van de milieu-industrie via  steun aan milieuonderzoek en private initiatieven in de bedrijven.  Milieuzorg wordt voor ons bedrijfsleven zelf een element van concurrentiekracht  tegenover het buitenland.  Een coördinatie via een decreet van de diverse heffingen die in het kader van het milieubeleid worden opgelegd, moet worden onderzocht; het principe de vervuiler betaalt moet als marktconforme maatregel in het milieubeleid verder worden uitgebouwd. Een onderlinge afstemming van gewestelijke, provinciale en gemeentelijke belastingen dient te worden onderzocht. Nagegaan moet worden hoe in het kader van de specifieke heffingen voldoende rekening kan worden gehouden met de draagkracht van de gezinnen.  Een substitutierecht voor de nationale regering indien een van de drie gewesten in gebreke blijft bij de omzetting van de Europese richtlijnen op milieuvlak.  Herwaardering en uitbouw van de milieuadministratie en zeker van de inspectiediensten met aandacht voor de verantwoordelijkheid van de lokale overheid bij gebrek aan personeel kan de naleving van de wetten onvoldoende worden nagegaan en consequent worden afgedwongen; bovendien moet de achterstand worden weggewerkt inzake de behandeling van milieuvergunningsaanvragen.  Strengere controle en exploitatievergunningen voor geluidshinder.  Uitvoering en verfijning van het mestdecreet waarbij gewaakt wordt op het evenwicht tussen ecologie en economie en met de realiteit van de familiale bedrijven wordt rekening gehouden, evenals snelle inwerkingtreding van de mestbank.  Opname van de leefmilieuaspecten bij het overleg op het niveau van de onderneming.  Snelle uitvoering van het afvalstoffenplan met prioritaire aandacht voor preventie en recyclage; verbranden en storten kunnen slechts als oplossing in laatste instantie gelden.  Uitbouw van het milieubeleid in dialoog via de milieubeleidovereenkomsten.  Uitvoering van de beslissingen van de Noordzeeconferentie; de geleidelijke verbetering van de kwaliteit van het Noordzeewater moet zich ook in de toekomst kunnen verder zetten, met zuivering van de bron.  Nadruk op preventie van ongevallen in de industrie en nucleaire sector. Actief overheidsbeleid naar sensibilisering en informatie i.v.m. de nieuwe milieuwetgeving, zeker naar KMO's toe.  Een productbeleid met behoud van de economische en monetaire unie voor het beschermen van het milieu via zorgzaam gebruik van grondstoffen en energie.  Onverkorte uitvoering door de gewesten van de Europese richtlijnen. Een sterke aanwezigheid bij de uitbouw van het internationaal milieubeleid.  Gekoppeld aan het leefmilieu blijft de problematiek van de ruimtelijke ordening de aandacht van de overheid opeisen. In het dichtbebouwde Vlaanderen dient bijzondere aandacht geschonken aan het behoud van een leefbaar platteland. Voor nieuwe experimenten is geen plaats.  De Vlaamse christen-democraten pleiten hier voor :  Een nieuw decreet op de ruimtelijke ordening waarin de basisprincipes van een structuurplan Vlaanderen zijn opgenomen en duidelijke procedures worden vastgelegd voor de gewestplannen en de plannen van aanleg.  Bij iedere individuele beslissing moet het maximaal behoud van de open ruimte en de minimumbelasting van het milieu als criterium vooropstaan. Een beleid van stadsvernieuwing en dorpsherwaardering kadert hier eveneens in.  De vraag naar industrieterreinen en ambachtelijke of KMO-zones moet niet gemeente per gemeente maar regionaal worden gecoördineerd via een bovengemeentelijke structuurplanning zonder de mogelijkheden van expansie en herlokalisatie te hypothekeren.  De groene hoofdstructuur Vlaanderen als uiting van een natuurontwikkelingsplan is een toekomstgerichte visie, die echter moet rekening houden met de gewestplannen en met de economische vereisten van het landbouwbedrijf. In het kader van het natuurbeleid willen de christen-democraten ook beheersovereenkomsten met landbouwers stimuleren.  De mobiele mens in een veiliger verkeer.  De mensen zijn zo mobiel, geworden, dat ze zich op een gegeven ogenblik dreigen vast te rijden. Hieraan verhelpen wordt een van de opdrachten van de jaren '90. Het dichtslibben van onze stedelijke gebieden heeft naast economische nadelen ook een negatief levensgevoel tot gevolg bij de burger.  Minder verkeersoverlast, een grotere verkeersveiligheid, een meer leefbaar en milieuvriendelijk verkeer en een evenwichtige uitbouw van alle vervoerswijzen, zodat iedereen mobiel kan blijven en alle plaatsen goed bereikbaar worden gehouden : dit zijn de grote uitdagingen voor de jaren '90. Daarbij zal een zekere terugdringing van het autogebruik onvermijdelijk worden.  Voor de Vlaamse christen-democraten ligt de oplossing niet in massale wegenwerken die het verkeer nog doen toenemen, maar is een geheel van maatregelen nodig die elkaar versterken. In de voorbije jaren werden belangrijke aanzetten tot dergelijk mobiliteitsbeleid gegeven.  - verdere uitbouw van het openbaar vervoer met een bijzondere aandacht voor een betere coördinatie tussen NMBS, stads- en streekvervoer.  - versnelde inspanning inzake stationsuitrusting om stations en stopplaatsen van het openbaar vervoer beter bereikbaar te maken, en om de stationsomgeving te herwaarderen, de sociale veiligheid te bevorderen en een verbetering van de dienstverlening.  - verplichte aanleg van veilige fietspaden bij nieuwe wegen.  - betere beheersing van verkeer en veiligheid in de schoolomgevingen.  - beperking van overdadige reclame voor wagens op basis van hun hoge snelheid.  - stimuleren van bedrijfsvervoerplannen met vormen van gegroepeerd werknemersvervoer en carpool.  - het bevorderen van autoarme stadscentra, door de keuze voor een beter evenwicht in het gebruik van de openbare ruimte, ten gunste van het voetgangers- en fietsenverkeer, van de ontmoetingsfunctie en van het openbaar vervoer, en door een actiever parkeerbeleid.  - de invoering van een verplichting tot het opmaken van mobiliteitseffectenrapport, eventueel als onderdeel van het milieu-effectenrapport, voor de bouw van nieuwe infrastructuren of voor grote vestigingen.  - grotere aandacht voor het wetenschappelijk onderzoek, voor de vorming van deskundigen en voor educatieve- en sensibiliseringscampagnes rond het geheel van de mobiliteitsthematiek.  - bevordering van het goederenvervoer per spoor of per schip ter vermindering van de hinder van het goederenvervoer over de weg.  - op termijn zijn maatregelen inzake de ruimtelijke ordening van de woon- en werkactiviteiten de enige die een doorgedreven impact kunnen hebben, maar zij zijn ook het moeilijkste door te voeren; een integratie van de mobiliteitsproblematiek in de gewestplannen is wenselijk.  Vele verkeersremmende maatregelen gaan overigens samen met een bescherming van de fietser en voetganger. De zwarte punten in het verkeer moeten worden weggewerkt en in de bebouwde kom moet de zwakke weggebruiker de absolute prioriteit krijgen. Meer bepaald moeten de verkeersproblemen op de hoofdassen zelf worden opgelost, zodat verstoringen op secundaire wegen, met alle verstoringen van dien, worden vermeden.  Door doortastende maatregelen die inzake verkeersveiligheid de jongste jaren werden genomen moet het aantal slachtoffers, zoals in 1990 voor het eerst sinds jaren, verder afnemen.  Een gezonde geest in een gezond lichaam.  De naoorlogse welvaartsexplosie en de vooruitgang in de geneeskunde heeft de "volksgezondheid" als maatschappelijk probleem weggedrukt. De discussie komt echter terug. Nooit hechtten de burgers zoveel aandacht aan hun eigen gezondheid en hun eigen lichaam. Nieuwe ziektebeelden verspreiden zich en een nieuw bewustzijn ontstaat dat de mens, ondanks zijn materiële vooruitgang een fysisch kwetsbaar wezen blijft. De diverse campagnes, gevoerd tegen nog niet uitgeroeide ziekten, bewijzen deze bezorgdheid ten overvloed. De taak van volksgezondheid moet ook in deze zin worden herdacht, wat een meer samenhangende bevoegdheidsverdeling veronderstelt.  Van de curatieve geneeskunde moet de overheid geleidelijk overschakelen naar de gezondheidspromotie. Ziekten moeten niet alleen vermeden worden, de kwaliteit van het gezond zijn is minstens even belangrijk. Gezondheid is een basisrecht van de burger. De overheid moet zorgen voor een coördinatie van de inspanningen die reeds vanuit de medische sector zelf worden geleverd inzake preventie. Er moet ook een uitbreiding van de budgettaire middelen voor gezondheidspromotie komen. Het reglementair kader is er nu, maar moet nu met duidelijke en objectieve criteria worden toegepast. De rol en de opdracht van het medisch schooltoezicht moeten worden geherwaardeerd. De bestaande campagnes en wettelijke maatregelen inzake alcohol- en tabakgebruik moeten worden bestendigd.  Er moet opnieuw een sportpolitiek komen in Vlaanderen. De sportbevordering speelt bij dit alles natuurlijk een essentiële rol. De overheid moet de voorwaarden scheppen opdat de erkende sportfederaties en de particuliere sportverenigingen hun rol kunnen vervullen. De maatschappij moet blijven ageren tegen al wat de sport ontsiert (doping, geweld, hooliganisme, corruptie en overdreven prestatiedrang). Een minimale sportopvoeding op school van twee uren per week is essentieel. Onderwijs moet immers de basis meegeven voor actieve sportbeoefening]) De signalen over de fysische conditie van de bevolking, zeker bij de jeugd, zijn momenteel te alarmerend. Tevens moeten campagnes gevoerd worden voor gezonde sportbeoefening. Het oneigenlijk gebruik van medicatie moet worden tegengegaan.  De nu reeds bestaande dopingcontroles bij sportbeoefenaars moeten verder worden versterkt. Een maatschappij is ziek wanneer de sport zelf tot excessen lijdt.  Een ander symptoom van een zieke maatschappij, waarin de mens dreigt ontworteld te raken, is de sterke toename van het druggebruik. Dit leidt, omwille van de financiële noodzaak bij de gebruikers, tot een nieuwe spiraal van criminaliteit. Om hiertegen op te treden, moet de overheid verschillende sporen hanteren.  Een preventief beleid met voorlichtingscampagnes voor onderwijs, ouders, politie, rijkswacht en gerechtelijke instanties; bovendien kan de zorg voor het verminderen van het aanbod enkel door een doelgericht opsporingsbeleid.  De overheid moet ook de nodige middelen ter beschikking stellen van de instellingen voor ontwenning en reïntegratie in de samenleving; idealisme van enkelen zal niet volstaan om de vloed in te dijken.  Drugbestrijding moet natuurlijk ook Europees en internationaal worden aangepakt. Een zeer sterk repressief beleid is nodig tegenover al wie bij de drughandel betrokken is; Vlaanderen mag geen lakse draaischijf van de internationale drughandel worden.  In het kader van de gezondheidszorg moet tevens de nodige aandacht gaan naar een efficiënte en gecoördineerde aanpak van de aids-problematiek.  Zonder angst op straat.  Ontworteling dreigt eveneens wanneer de burger zich niet meer op natuurlijke wijze in zijn omgeving kan verplaatsen. De dagdagelijkse veiligheid en zeker het veiligheidsgevoel komen steeds meer in het gedrang. Ondanks de sterke stijging van de kleine criminaliteit blijft het niveau in België toch lager dan in de meeste andere landen. De nieuwe wetgeving op de politie- en inlichtingendiensten betekent een gedeeltelijk antwoord op de problemen, die uit de parlementaire onderzoekscommissie over het banditisme zijn gekomen, maar is slechts een controlewet. Tegenover de kleine of veelvoorkomende criminaliteit moet de overheid een effectief meersporenbeleid voeren.  Preventie kan erin bestaan dat situaties die het gevoel van onveiligheid stimuleren worden weggewerkt (bv. betere straatverlichting, ...) en dat informatie wordt verstrekt over het nemen van eigen verantwoordelijkheid door de bevolking. Dit kan door het aspect sociale veiligheid in te bouwen in het ruimtelijk ordeningsbeleid.  Er is voldoende politiebezetting, maar de politie moet vrijgemaakt worden van administratieve opdrachten, die een effectieve inzet bij de bestrijding van de kleine criminaliteit bemoeilijken; dit zal ook de motivering verhogen.  Een geïntegreerde samenwerking tussen de verschillende korpsen dringt zich op (politie, rijkswacht, gerechtelijke politie, ...). Tevens moet de opname van vrouwen bij politie en rijkswacht worden aangemoedigd.  Versterking van de zgn. eerstelijnspolitie of lokale politie op een laag bestuurlijk en geografisch echelon.  Uitbouw van intergemeentelijke veiligheidszones zodat in iedere gemeente, ook in de landelijke, weekend- en nachtpatrouilles (in samenwerking met de rijkswacht) mogelijk worden.  Een vernieuwing van de politiefunctie en de politieopdrachten moet ook de herwaardering van de wijkagent inhouden.  Eén gepaste uitbouw van de slachtofferopvang en -begeleiding. In dit kader moeten slachtoffers vrije keuze hebben om op een vrouwelijke of mannelijke deskundige of korpslid beroep te doen.  Snellere bestraffing met korte vrijheidsberoving in duidelijk omschreven situaties met respect voor de rechten van de verdediging.  De toepassing van een effectief snelrecht kan worden gekoppeld aan het voorzien van alternatieve straffen. De wet op de voorlopige hechtenis moet worden geëvalueerd.  Een nieuw cultuurbeleid.  In onze sterk door economische wetmatigheden bepaalde samenleving willen de christen-democraten het belang van en de waarde van de cultuur opnieuw centraal stellen. De cultuur biedt de mens de gelegenheid zich te ontvoogden en uit te stijgen boven de dagelijkse materiële bekommernissen en op zoek te gaan naar "waarheid, goedheid en schoonheid". Een materialistische samenleving is niet personalistisch. Finaal gaat de ethiek verloren.  In onze christen-democratische visie moet ook het cultuurbeleid door solidariteit en participatie geschraagd worden. Investeren in culturele instellingen of gebouwen is niet voldoende. Cultuurparticipatie van onderuit moet worden gestimuleerde De christen-democraten hechten in hun cultuurbeleid grote aandacht aan de waarde van het sociaal-cultureel vormingswerk, van het lokale verenigingsleven en van de culturele raden. Bij dit alles moet de overheid hoofdzakelijk het particulier initiatief stimuleren en kansen bieden, en een gunstig klimaat scheppen. Dit garandeert dat de burger zoveel mogelijk aan zijn trekken komt op de manier die hem het beste past.  De CVP is voorstander van een actief kunstenbeleid met waardering voor de bijdrage van zowel de scheppende als de uitvoerende kunstenaar en waar amateuristische kunstbeoefening wordt aangemoedigd.  Bij de verdeling van de schaarse middelen moeten zowel de kwaliteitsbeoordeling als de participatie een criterium vormen. Nadruk op kwaliteit alleen leidt tot louter subjectieve beoordelingen en subsidiëringen, nadruk alleen op de aantallen leidt tot puur cliëntelisme. Een efficiënt cultuurbeleid moet beide gevaren omzeilen, en tevens rechtszekerheid bieden. In die zin willen de christen-democraten :  - een snelle uitwerking van het nieuwe decreet op de podiumkunsten.  - een verdere uitbouw van de bepalingen van het bibliotheekdecreet met waarborgen voor de bestaande particuliere initiatieven en maatregelen ter bevordering van het lezen.  - een decretale onderbouw van het museumbeleid.  - een decretale uitbouw van het beleid voor de bescherming van de archieven en het archeologisch, cultureel, industrieel en bouwkundig erfgoed.  - een duidelijke ondersteuning van de Vlaamse producties in de filmsector.  - aandacht voor het belang van de expressievormen muziek en taal.  - correcte en volledige uitvoering van het decreet op het vormingswerk in verenigingsverband, met aandacht voor de belangrijke inbreng van het vrijwilligerswerk hierin. Tevens moet worden gewerkt aan een wettelijk kader voor een aangepast vormingswerk voor ouderen.  In het te voeren cultuurbeleid zal de aandacht voor kinderen en jongeren en de plaats van een specifiek jeugdwerkbeleid uitdrukkelijk worden opgenomen. De discussie rond decentralisatie moet verder worden gezet, zodat de middelen meer terechtkomen bij de effectief werkende organisaties.  In de loop van de voorbije legislatuur is het medialandschap in Vlaanderen grondig veranderd. Niet alleen was er het doorbreken van het BRT-monopolie in de televisie met de komst van VTM, maar tevens werd een vernieuwde of eerste decretale onderbouw geleverd voor de lokale radio's, voor de BRTN en voor de regionale televisie. De christen-democraten willen op deze weg verdergaan en het kwaliteitsaspect en de opvoedende rol van de media vooropstellen. Krachtlijnen hierbij zijn :  - een grotere autonomie voor de BRTN gekoppeld aan een gewaarborgde financiering via het vast percentage van het kijk- en luistergeld.  - bescherming van de niet-openbare radio's met inplanting in de lokale gemeenschap.  - de christen-democraten wensen geen grootschalige commerciële radiozender uitvoering en nieuwe erkenningen van regionale televisiezenders, met waarborgen voor de zorg van kwaliteitsvereisten.  De engagementen die in het kabeldecreet van 1987 werden genomen, moeten worden gehandhaafd. Dit betekent dat de christen-democraten in het algemeen de Vlaamse eigenheid willen afschermen tegen exclusief op Vlaanderen gerichte buitenlandse Nederlandstalige zenders. Europese economische integratie kan niet zonder respect voor culturele autonomie. Televisie is meer dan alleen een economisch product. Culturele vervlakking en ontlezing moeten worden tegengegaan.  Bij het cultuuraanbod dient men zoveel mogelijk private sponsoring en mecenaat te stimuleren. Om de onafhankelijkheid van de gesponsorde cultuur te waarborgen, dienen deontologische regels te worden uitgewerkt, anderzijds mag sponsoring geen alibi zijn voor de overheid om aan de socio-culturele sector onvoldoende middelen te besteden en geen beleid van hoog niveau te voeren.  Het menselijk leven is geen speelgoed.  De mens wenst niet enkel te leven in harmonie met zijn leefmilieu, met zijn natuurlijke omgeving of zich veilig te voelen met zijn medeburgers, maar deze harmonie zou onbegrijpelijk zijn zonder een diepe eerbied voor het menselijk leven zelf. De Vlaamse christen-democraten hebben zich met hand en tand verzet tegen de abortuswetgeving, die het recht op leven vanaf de conceptie fundamenteel heeft aangetast. Het bio-ethisch debat is evenwel niet voorbij.  De vooruitgang in de wetenschap maakt nieuwe technieken mogelijk, die een hele reeks vragen opwerpen. De christen-democraten willen deze nieuwe maatschappelijke uitdagingen te lijf gaan.  Er is dringend nood aan een wettelijk kader inzake de medisch begeleide bevruchting. De toepassing van deze technieken moet in de wetgeving gebonden blijven aan een aantal beperkende voorwaarden binnen gezinsverband (i.v.m. erkend medisch kader, commercialisering, experimenteren, juridisch vastgelegd ouderschap ...).  Het welzijn van het kind in wording is in deze aangelegenheid prioritair. Het recht op een kind moet worden getoetst aan het recht van het kind.  Een algemene kaderwet over de "bescherming van de menselijke persoon" moet aanwijzen binnen welke lijnen onderzoek en manipulatie kan, o.m. inzake embryo.  De ontwikkelingen in de genetica maken toepassingen mogelijk, die de medische sfeer ver overschrijden. Verplichte genetische diagnoses zijn voor de christen-democraten ronduit ontoelaatbaar. Genetische informatie moet strikt geheim blijven.  Draagmoedercontracten kunnen voor de christen-democraten niet worden toegelaten.  Euthanasie als vrijwillige handeling, door een ingreep van een derde, om aan het leven van een patiënt een einde te stellen, moet verboden blijven. De overheid moet echter inspanningen doen om voor het naar het einde toe neigende leven maximale menswaardige begeleiding mogelijk te maken. Medisch handelen mag zich nooit richten tegen de menselijke waardigheid. De patiënt moet een behandeling krijgen die zijn lijden draaglijker maakt en beeft het recht zich te verzetten tegen nutteloze zorgen. De palliatieve verzorging moet ook naar de middelen toe meer kansen krijgen.  De Nationale Raad voor Bio-ethiek dient dringend haar werkzaamheden op te starten; zij moet, met waarborgen voor de inspraak van vrouwen, als referentiepunt fungeren in de voorbereiding van de bio-ethische debatten die zich in de samenleving stellen de volgende jaren. De christen-democraten zullen grote inspanningen leveren opdat de bio-ethische debatten de partijpolitiek zouden overstijgen en er, naar analogie met andere maatschappelijke problemen in het verleden, in ons land een ethische consensus kan ontstaan. Parallel willen de christen-democraten waarborgen dat de besluiten van de evaluatiecommissie inzake abortus tot een nieuw parlementair debat aanleiding geven in het najaar van 1992, zoals trouwens een door de CVP ingediend en goedgekeurd wetsvoorstel dit voorziet. De positieve maatregelen inzake relatiebekwaamheid en seksualiteitsbeleving moeten worden verder gezet om de kansen op gewenst en verantwoord ouderschap te bevorderen.  IV. VLAANDEREN IN EUROPA EN DE WERELD.  De internationale gebeurtenissen met de Golfoorlog begin dit jaar en de ineenstorting van het socialisme in Centraal- en Oost-Europa sinds 1989 laten niemand onberoerd. Er zijn geen eenvoudige vijandbeelden meer en de beveiliging van de eigen staat schijnt in de drang naar het Europa van na 1992 in een nieuwe context te komen staan. Vlaanderen is trouwens uitstekend geplaatst om van deze groeiende interne markt te profiteren. De Vlaamse christen-democraten beschouwen deze uitdagingen als erg belangrijk in een nieuwe wereld moeten wij ook nieuwe accenten leggen.  Geen verwatering van het Europees federaal ideaal.  De christen-democraten hebben zich steeds ingezet voor de verdere uitbouw van de Europese integratie. Het dynamisme dat met de verwachting van Europa 1992 tot stand gekomen is, mag niet teloorgaan.  Het uiteindelijke streefdoel blijft de realisatie van een volwaardige Europese Unie, inclusief de politieke en monetaire unie. Dit impliceert dat de huidige intergouvernementele conferenties tot een goed einde moeten worden gebracht. Het optreden in gespreide slagorde van de Europese landen tijdens een aantal crisissen (Golf, Joegoslavië) heeft nog maar eens aangetoond dat het essentieel voor de toekomst is dat Europa met één stem spreekt, ook inzake buitenlandse politiek.  Het democratisch deficit, waarbij de belangrijkste, beslissingsmacht niet bij het Europees Parlement ligt, maar bij de Raad van Ministers, moet worden weggewerkt. Dit kan alleen maar door veel verder te gaan dan de voorstellen die nu als compromis in de conferenties ter tafel liggen.  Als de christen-democraten moeten kiezen tussen het federalistische model of het model van louter samenwerking en alleen dat, tussen de regeringen, kiezen zij ondubbelzinnig voor het eerste model. De huidige voorstellen, lijken echter te verwaterd om aan de Europese droom gestatte te geven. Ze zijn niet ambitieus genoeg en leiden naar een bureaucratisch in plaats van een democratisch Europa. De nieuwe Europese grondwet moet voor de Vlaamse christen-democraten duidelijk volgende elementen bevatten :  - uitbreiding van de bevoegdheden van het Europees Parlement: op gebied van wetgeving moet er medebeslissingsrecht komen, alleen op die basis kan een nieuw Europees "vaderland" democratisch worden gelegitimeerd.  - de uitbouw van de EG mag niet beperkt worden tot het economische en monetaire luik; de uitbouw van het sociale Europa moet gelijke tred houden met de uitbouw van het economische Europa; wij willen de basisfilosofie van het Belgisch sociaal overlegmodel (met autonomie voor de sociale partners) ook op Europees vlak propageren.  - de uitbouw van de EG moet daarnaast blijvend aandacht besteden aan gelijke kansen voor mannen en vrouwen.  - in het nieuwe verdrag moeten duidelijke bepalingen staan rond cultuur en onderwijs, met een eigen finaliteit; cultuur, en onderwijs zijn niet louter economisch te benaderen.  - de Vlaamse christen-democraten verkiezen voor de nabije toekomst te werken aan de verdieping van de Gemeenschap; de verbreding van de Gemeenschap met de uitbreiding van het aantal leden is voor een volgende fase; liever een echt federaal Europa met de huidige twaalf dan een verwaterde intergouvernementele samenwerking; wel moeten we nu Centraal Europese landen helpen bij de voorbereiding op hun latere toetreding tot de EG. In een sterke federatie moeten landen als Oostenrijk en Zweden gemakkelijk kunnen toetreden.  - een duidelijke erkenning van de regio's en de cultuurgemeenschappen binnen de Gemeenschap, op institutionele basis, maar met behoud van een doorzichtige structuur voor de Gemeenschap.  De Vlaamse christen-democraten benadrukken tevens de positieve rol van de grensoverschrijdende samenwerking en vinden een activering van de Benelux dringend nodig.  Vlaanderen binnen Europa : open, niet verkrampt.  De inschrijving van een cultuurparagraaf in de nieuwe Europese grondwet is voor de Vlaamse christen-democraten van het allergrootste belang. Ze toont immers aan dat Europa meer moet worden dan een ruimte, waar personen, goederen, diensten en kapitalen vrij kunnen circuleren. Wij pleiten niet voor een 'reservaathouding', maar stellen dat de culturele eigenheid van iedere taalgemeenschap, klein of groot, binnen de Gemeenschap, moet worden gevrijwaard. Alleen dan zal de EG gedragen en beleefd blijven door de burgers, en niet alleen door de eurokraten. Een doeltreffende Europese Unie moet de eenheid in verscheidenheid erkennen. Zeker in deze domeinen moet België de ontwerprichtlijnen vanuit Europa niet als vanzelfsprekend ervaren, ons land moet actief de totstandkoming van de Europese wetgeving blijven beïnvloeden. Tevens moet de culturele samenwerking tussen Vlaanderen en Nederland worden versterkt. De Taalunie moet haar intrinsieke mogelijkheden beter aanwenden.  Brussel moet ondubbelzinnig de politieke hoofdstad van Europa worden, en dus ook de uiteindelijke vestigingsplaats van het Europees Parlement. Deze troef, die andere landen ons benijden, mogen wij niet uit handen geven. Vlaanderen is meer dan een randgebied aan de zee, waar 1,5% van de Europese bevolking woonachtig is.  De gevolgen van de internationalisering voor de regio Vlaams-Brabant mogen niet opgelost worden door een terugplooien. Wel moet er volgens de Vlaamse christen-democraten een reeks maatregelen komene waardoor de Vlamingen ook in de toekomst onder goede voorwaarden in eigen streek werkzaam en woonachtig kunnen blijven en er de kwaliteit van hun leefomgeving kunnen handhaven. Het geïntegreerd plan, waartoe de Vlaamse executieve heeft beslist, moet nu concreet worden uitgewerkt. Er mag geen verder beslag op de open ruimte komen in Vlaams-Brabant. De stijging van grond- en bouwprijzen moet worden tegengegaan door een aangepast sociaal grondbeleid en sociale woningbouw. Om de druk op Vlaams-Brabant te verminderen dient tevens de woonfunctie van Brussel zelf gevaloriseerd te worden. Hiertoe dienen bijzondere aanvullende inspanningen geleverd te worden.  Het stemrecht voor EG-burgers bij gemeenteraadsverkiezingen kan alleen worden georganiseerd, onder beperkende voorwaarden. Er moet verder onderzocht worden hoe alle niet-Belgen zonder discriminatie bij het lokale beleid kunnen worden betrokken.  Voor de verkiesbaarheid moeten strengere voorwaarden gesteld worden : wie als gemeenteraadslid wenst verkozen te worden, moet minstens 12 jaar in België wonen en moet de taal van het taalgebied kennen en wie een uitvoerend ambt (schepen, burgemeester) wenst, moet uitdrukkelijk de Belgische nationaliteit bezitten. Bovendien moet de taalwetgeving en de nationaliteitsplicht inzake openbaar ambt blijvend gerespecteerd wordend De E.G. -stemgerechtigden moeten voldoen aan de gemeentelijke fiscale verplichtingen, in het land waar ze stemgerechtigd zijn.  Het leger : niet voorbijgestreefd, maar anders georiënteerd.  De relaties in Europa zijn niet meer gebaseerd op het traditionele confrontatiemodel; het is echter nog te vroeg op basis van de ervaringen van amper twee jaar om te spreken van een model van volledige samenwerking. Hoe dan ook is de dreiging van het voormalige Warschaupact verdwenen, en van de Sovjetunie afzonderlijk verminderd, zeker op korte termijn. Er blijven echter risico's inzake veiligheid en stabiliteit in Europa bestaan. Een adequate defensie-inspanning zal dan ook in het nieuwe Europa nog steeds op zijn plaats zijn. De Vlaamse christen-democraten zijn geen voorstander van overdreven euforie. De democratie is meer dan veertig jaar uitstekend gediend geweest met de defensie-inspanningen in het kader van de NAVO; wij zijn tegen het zomaar overboord gooien van bestaande structuren en instellingen die hun waarde bewezen hebben.  Er moeten evenwel impulsen gegeven worden voor een nieuwe benadering van defensie, vrede en veiligheid. Het op te richten Vredesinstituut kan hierin een belangrijke rol vervullen. De gangmakersrol van ons land en van kleine landen in 't algemeen in het ontwapeningsproces moet worden versneld. Er moet gestreefd worden naar nog verdere vermindering van massavernietigingswapens. De pas aangekondigde voorstellen passen hier uitstekend in.  Europa.  Voor ons is de Europese Gemeenschap het aangewezen platform van het streven naar West-Europese stabiliteit. De uiteindelijke Europese Unie zal ook de bevoegdheden van veiligheid en defensie moeten insluiten. De West-Europese Unie moet, met een eigen commando, op termijn opgaan binnen een EG met veiligheids- en defensiebevoegdheden.  NAVO.  De Vlaamse christen-democraten pleiten in de huidige omstandigheden voor het behoud van de NAVO; zij waarborgt aan haar lidstaten een doeltreffend militair apparaat evenals de transatlantische solidariteit en is in die zin een belangrijke factor van politieke stabiliteit in het nieuwe Europa. Zij moet echter een aantal veranderingen ondergaan :  * versterking van de Europese pijler met desgevallend samenwerking met de Centraal Europese landen die dit wensen.  * de NAVO moet een nog duidelijker strategie hebben van preventie van oorlog en samenwerkingsvormen zoeken met Centraal- en Oost-Europa.  * de conventionele strijdkrachten moeten verder verminderd worden omwille van de gewijzigde internationale toestand.  * de vermindering in aantal van de strijdkrachten betekent daarnaast dat de eenheden strategisch mobieler moeten worden om met de nodige soepelheid te  kunnen worden ingezet.  Eventuele acties buiten het verdragsgebied gebeuren na overleg binnen de Veiligheidsraad, best binnen het operationeel kader van de WEU.  De wereld.  In de wereld in volle verandering hebben de Belgische strijdkrachten hun verantwoordelijkheid opgenomen, vooral ook buiten de landsgrenzen (interventie in Rwanda, deelnames aan embargo-operaties en ontmijningsoperaties in de Golf, hulp aan Koerdische vluchtelingen. Ook op dit vlak moet het Belgisch militair denken verruimd worden.  De Europese dooi heeft van de wereld als geheel nog geen veiliger plaats gemaakt. De eerste opdracht van een land als België is bijdragen tot het voorkomen van conflicten en tot het vreedzaam oplossen ervan. Bij het noodzakelijke beveiligen van de internationale wereldorde moet ons land echter zijn verantwoordelijkheid opnemend Bij zo'n nieuwe taak moeten volgende principes vooropstaan :  De militaire inspanningen dienen overlegd binnen de VN en deze operaties gebeuren bij voorkeur onder VN-vlag.  De acties en het soepel inzetten van troepen moeten op termijn steeds meer kaderen in de conflictbeheersing onder controle van de VN.  Overigens moet ons leger, wat zijn internationale operaties betreft, zijn aandacht ook concentreren op humanitaire hulp; de legers van kleinere landen zijn als geen ander in staat om zich te profileren als lid van een "civiele bescherming op wereldvlak".  Legerdienst.  Deze nieuwe taken voor het leger mogen natuurlijk geen afbreuk doen aan zijn basisopdrachten : de verdediging van het nationaal grondgebied de blijvende deelname aan de collectieve defensie van Europa en directe interventies ter verdediging van de veiligheid of belangen van Belgische burgers in buitenlandse crisissituaties. Hoe dan ook wordt het technologisch en logistiek aspect van het militair apparaat belangrijker dan het numerieke aspect.  Gezien de steeds meer wijzigende internationale context en de wijzigingen in defensietaken, die eruit voortvloeien, en gezien ook de discriminaties die in het huidige systeem vervat zitten (slechts één jonge burger op vier vervult militaire dienst), is voor de Vlaamse christen-democraten de geleidelijke afschaffing van de legerdienst in een meerjarenprogramma noodzakelijk) Ons land moet in het kader van de nieuwe internationale ontwikkelingen nagaan hoe de dienstplicht kan vervangen worden door de combinatie van een beroepsleger en een reservecomponent van vrijwilligers.  In afwachting moet aan de dienstplicht een nieuwe inhoud worden gegeven. De Vlaamse christen-democraten pleiten voor :  - een zinvolle en verantwoorde organisatie van de verkorte dienstplicht; alleen hierdoor kan de motivatie van de jonge burger tegenover de militaire dienst worden verhoogd.  - een volwaardig statuut voor de miliciens.  Migranten : rechten en plichten.  Vlaanderen is geen eiland. Ons integratiestreven binnen West-Europa is reeds lang gekend. De jongste jaren wordt onze samenleving echter met nieuwe uitdagingen geconfronteerd, die op het eerste zicht een bedreiging zouden kunnen vormen voor de Vlaamse eigenheid. Met openheid, dynamisme en een evenwicht tussen rechten en plichten moet hierop worden gereageerd. Het overgrote deel van de migranten zal immers blijven.  Inzake het migrantenbeleid is reeds heel wat gerealiseerd. Door de automatische toekenning van de Belgische nationaliteit aan kinderen van de derde generatie, geboren uit ouders, die zelf in België geboren zijn, met alle rechten en plichten eraan verbonden, zullen de migranten zich in onze maatschappij beter kunnen integreren. Vanaf dit jaar worden inspanningen geleverd door het Vlaamse Fonds voor de Integratie van Kansarmen, specifiek voor die gemeenten met een grote concentratie aan bestaansminimumtrekkers en migranten. 0ok inzake onderwijs werd een grote inspanning geleverd om o. m. de leerachterstand van kinderen - Belgen en migranten - te verhelpen. Inpassing zal echter een werk van lange adem worden.  - om geen voedingsbodem aan het fundamentalisme te geven, moet een representatieve Hoge Raad voor de islam worden opgericht, die een statuut voor de leerkrachten islamitische godsdienst moet uitwerken.  - de sociale problemen van alle kansarmen moeten worden tegengegaan door een uitbreiding en selectieve toewijzing van het aantal sociale woningen en door het bevorderen van de eigendom; maatregelen die de prijzen kunnen drukken, zijn hier essentieel.  - door vrijwillig migrantenkinderen te spreiden over de scholen, zal ook de inpassing in de Vlaamse samenleving bevorderd worden maatregelen moeten genomen worden tegen ouders van meisjes die vroegtijdig de school verlaten.  - vanuit onze gehechtheid aan de mensenrechten moet de strijd tegen het racisme en het fundamentalisme worden voortgezet; in Europees verband moet hiertoe een strategie worden uitgewerkt.  - er moet dringend verder werk gemaakt worden van verdragen ter voorkoming van ontvoeringen van kinderen uit gemengde huwelijken.  - erkennen van de belangrijke rol van migrantenvrouwen bij cultuuroverdracht en onderwijs.  - de taal is het integratieinstrument bij uitstek, niet alleen voor de integratie als burger, maar vooral ook voor de inpassing in de Vlaamse samenleving dit is de uiteindelijke doelstelling van ieder integratiebeleid; pas ingeweken en langdurig werkloze anderstalige migranten moeten dan ook in Vlaanderen verplicht worden cursussen Nederlands te volgen met bijzondere inspanningen voor taallessen voor thuiswerkende migrantenvrouwen.  Gelijkaardige uitdagingen, maar van een totaal andere oorsprong, stellen zich rond de politieke vluchtelingen. Momenteel worden ongeveer 15.000 vluchtelingen opgevangen. Via het Klein Kasteeltje en via het opzetten van het spreidingsplan zijn de eerste noden gelenigde De problemen blijven zich echter opstapelen. De Vlaamse christen-democraten verheugen zich over de verstrenging van de wet inzake de toelating op het grondgebied, die binnenkort in werking reedt. Volgende elementen zijn essentieel :  Aan de strenge procedure moet de hand gehouden worden, zodat het onderscheid tussen echte politieke vluchtelingen en louter economische vluchtelingen, die vaak via allerlei netwerken ons land binnenkomen, gehandhaafd blijft.  De duur van de procedure moet veel korter worden gemaakt; de bevoegde diensten moeten hiertoe meer mensen en middelen ter beschikking krijgen; hierdoor neemt de duidelijkheid toe, zowel voor de kandidaat-vluchteling als voor de medeburgers.  Aan het resultaat van de procedure moet gevolg gegeven worden : ofwel wordt het statuut van politiek vluchteling verleend, ofwel moet op de niet-erkenning de effectieve uitwijzing volgen. Voor de erkende politieke vluchtelingen moet maximale begeleiding bij de integratie worden voorzien.  Aan de buitengrenzen van de EG moet een gemeenschappelijke asielpolitiek gevoerd worden. Sinds het Schengen-akkoord is dit meer dan ooit belangrijk.  Vlaanderen wordt echter met een nieuwe migratiebeweging geconfronteerd. De Oost-Europese revolutie en de afschaffing van de visumplicht in een aantal landen maakt ook daar het vrije verkeer van personen en zeker ook van arbeidskrachten tot een realiteit. Vanaf 1993 krijgen ook de sovjetburgers vrijheid van reizen. De West-Europese landen mogen zich voor deze uitdaging niet isoleren of zelf een nieuw ijzeren gordijn neerlaten, maar moeten wel een ongecontroleerde immigratiegolf uit Oost-Europa vermijden. De filosofie van de Vlaamse christen-democraten over deze migratie is de volgende : de emigranten kunnen beter in hun eigen land worden geholpen via financiële steun aan de Oost-Europese economieën dan via een ongebreidelde toegang tot onze eigen arbeidsmarkt. Een kloof tussen - goedkope - immigranten en andere werknemers moet worden vermeden. Illegale inwijking moet absoluut worden tegengegaan via een strenger vervolgingsbeleid : wij willen in ons land geen goedkoop clandestien werk in onverantwoorde arbeidsomstandigheden aanvaarden. De controle op clandestiene tewerkstelling moet van de bouw ook naar andere sectoren worden uitgebreid en de aanvragen tot opnemen van contingenten buitenlandse werknemers moeten streng, maar volgens de noden van de sectoren en rekening houdend met de interne arbeidsmarktsituatie, worden beoordeeld.  V. INVESTEREN IN DE TOEKOMST.  Een maatschappij moet niet enkel de huidige noden en deze van de eerstkomende jaren aanpakken, zij moet investeren in de toekomst om het bereikte welvaartspeil en ook de bereikte graad van welzijn in de samenleving te waarborgen. Op ieder niveau moeten deze inspanningen worden geleverd. De staat kan dit niet alleen doen; zij kan echter de voorwaarden scheppen voor de mensen om in eigen kring de toekomstige samenleving voor te bereiden. Het gezin, via de waardenbeleving die daar gebeurt, via de solidariteit en de samenwerking die daar op natuurlijke wijze wordt overgeleverd, blijft de hoeksteen bij uitstek om de samenleving van morgen voor te bereiden. Waar het goed gaat met de gezinnen, is de kans op ontwrichtingen in de globale samenleving ook geringer.  Gezin : houvast voor de samenleving.  De Vlaamse christen-democraten hebben in de voorbije legislatuur hard voor de gezinnen gewerkt : de gezinsvriendelijke belastinghervorming van eind 1988 is ons werk. Het huwelijk wordt niet meer fiscaal bestraft, er wordt nog beter rekening gehouden met het aantal kinderen ten laste en de eeninkomensgezinnen hebben meegedeeld in de positieve gevolgen van de belastinghervorming via het huwelijksquotiënt. De koopkracht van de gezinnen is als gevolg van de belastinghervorming met bijna 90 miljard frank gestegen. Voor de toekomst willen de christen-democraten deze resultaten vastleggen. Er is voor ons geen sprake van dat begrotingsproblemen kunnen worden opgelost door een verhoging van de personenbelasting.  De nadruk op het gezin betekent ook dat de christen-democraten alle omstandigheden willen scheppen opdat de keuze tussen gezinsarbeid en buitenhuisarbeid zo vlot mogelijk verloopt. De kinderopvang moet in dit verband verder worden uitgebouwd. Tijdens de afgelopen jaren is het aantal plaatsen voor kinderopvang in Vlaanderen reeds met bijna 9.000 toegenomen en werden de toelagen voor kinderopvangcentra aangepast. De uitdagingen blijven echter bestaan, zeker in het domein van de naschoolse opvang en de opvang van zieke kinderen. Voor de vakantieperiodes, moet een einde komen aan de geleidelijke afbouw van de subsidies voor vakantiekampen- en speelpleinwerking.  De volgende executieve moet daarnaast werken van een globaal plan inzake kinderopvang, met coördinatie van de bestaande initiatieven. De christen-democraten verheugen zich over de grote vrijwillige (grootouders en andere) inzet in de kinderopvang, maar deze lost zeker niet alle problemen op. Hierbij moet tevens de cruciale rol van de opvanggezinnen worden erkend, en de formule van opvanggezinnen aantrekkelijker gemaakt.  Naast de opvang is het verder op elkaar afstemmen van gezin en arbeid nodige De christen-democraten hebben hier de voorbije legislatuur belangrijke impulsen gegeven (afwezigheden wegens dringende familiale redenen, verlenging vaderschapsverlof, verdere stimulering van de loopbaanonderbreking o. m. via indexering van de onderbrekingsuitkering, ...). Zo moet de beroepsloopbaan onderbreking, inzonderheid voor gezinnen met kinderen jonger dan drie jaar of met zorgbehoevende gezinsleden, uitgroeien tot een recht.  Een maatschappij moet niet enkel de huidige noden en deze van de eerstkomende jaren aanpakken, zij moet investeren in de toekomst om het bereikte welvaartspeil en ook de bereikte graad van welzijn in de samenleving te waarborgen. 0p ieder niveau moeten deze inspanningen worden geleverd. De staat kan dit niet alléén doen; zij kan echter de voorwaarden scheppen voor de mensen om in eigen kring de toekomstige samenleving voor te bereiden. Het gezin, via de waardenbeleving die daar gebeurt, via de solidariteit en de samenwerking die daar op natuurlijke wijze wordt overgeleverd, blijft de hoeksteen bij uitstek om de samenleving van morgen voor te bereiden. Waar het goed gaat met de gezinnen, is de kans op ontwrichtingen in de globale samenleving ook geringer.  Gezin : houvast voor de samenleving.  De Vlaamse christen-democraten hebben in de voorbije legislatuur hard voor de gezinnen gewerkt : de gezinsvriendelijke belastinghervorming van eind 1988 is ons werk. Het huwelijk wordt niet meer fiscaal bestraft, er wordt nog beter rekening gehouden met het aantal kinderen ten laste en de eeninkomensgezinnen hebben meegedeeld in de positieve gevolgen van de belastinghervorming via het huwelijksquotiënt. De koopkracht van de gezinnen is als gevolg van de belastinghervorming met bijna 90 miljard frank gestegen. Voor de toekomst willen de christen-democraten deze resultaten vastleggen. Er is voor ons geen sprake van dat begrotingsproblemen kunnen worden opgelost door een verhoging van de personenbelasting.  De nadruk op het gezin betekent ook dat de christen-democraten alle omstandigheden willen scheppen opdat de keuze tussen gezinsarbeid en buitenhuisarbeid zo vlot mogelijk verloopt. De kinderopvang moet in dit verband verder worden uitgebouwd. Tijdens de afgelopen jaren is het aantal plaatsen voor kinderopvang in Vlaanderen reeds met bijna 9.000 toegenomen en werden dé toelagen voor kinderopvangcentra aangepast. De uitdagingen blijven echter bestaan zeker in het domein van de naschoolse opvang en de opvang van zieke kinderen. Voor de vakantieperiodes, moet een einde komen aan de geleidelijke afbouw van de subsidies voor vakantiekampen- en speelpleinwerking.  De volgende executieve moei daarnaast werken van een globaal plan inzake kinderopvang, met coördinatie van de bestaande initiatieven. De christen-democraten verheugen zich over de grote vrijwillige (grootouders en andere) inzet in de kinderopvang, maar deze lost zeker niet alle problemen op. Hierbij moet tevens de cruciale rol van de opvanggezinnen worden erkend, en dé formule van opvanggezinnen aantrekkelijker gemaakt.  Naast de opvang is het verder op elkaar afstemmen van gezin en arbeid nodig. De christen-democraten hebben hier de voorbije legislatuur belangrijke impulsen gegeven (afwezigheden wegens dringende familiale redenen, verlenging vaderschapsverlof, verdere stimulering van de loopbaanonderbreking o. m. via indexering van de onderbrekingsuitkering, ...). Zo moet de beroepsloopbaanonderbreking, inzonderheid voor gezinnen met kinderen jonger dan driejaar of met zorgbehoevende gezinsleden, uitgroeien tot een recht.  De nodige stimuli dienen ingebouwd opdat zowel mannen als vrouwen hiervan zouden gebruik maken. Hierbij kan onder meer gedacht worden aan :  - bescherming tegen ontslag van een werknemer die zijn loopbaan halftijds wenst verder te zetten.  - invoering van een systeem van schoolbeldagen voor ouders met jonge kinderen.  De bevordering van de combinatie tussen gezin en buitenhuisarbeid mag niet ten koste gaan van de waardering voor de thuisarbeid van de ouder.  Een goed gezinsbeleid vereist de uitbouw op het terrein van het recht op menswaardig wonen. De Vlaamse christen-democraten blijven zoals voorheen aandringen op de stimulering van de woningbouw met sociaal karakter en op de aanmoediging van de verwerving van een woning. Hiertoe is het van belang dat voor de sociale huisvestingssector, zowel in de huursector, als inzake sociale leningen, voldoende middelen worden vrijgemaakt. De bestaande financieringstechnieken moeten grondig worden geëvalueerd.  Aandacht moet gaan naar mogelijkheden om de specifieke huisvestingsproblematiek bij senioren op te vangen (aanpassingspremies, huurtoelage, inplanting van woningen en bejaardentehuizen bij voorzieningen, ...).  In het gezinsvriendelijk beleid neemt het stelsel van de kinderbijslagen een essentiële plaats in. Bij het in de toekomst aanpassen van de bedragen moet de nadruk gelegd blijven op de grotere gezinnen en op diegenen die aangewezen zijn op sociale uitkeringen. Daarnaast zijn de christen-democraten voorstander van een administratieve vereenvoudiging en versoepeling, o. m. via een vaststelling op jaarbasis en waarborgen voor continuïteit in de betaling. Ook in de toekomst moet de kinderbijslagregeling verder gefinancierd worden via sociale bij dragen. Aan de maandelijkse inleveringen van 375 en 675 fr. Wordt in 1992 een einde gesteld.  Een vernieuwde aandacht moet gaan naar risicogezinnen, d.i. gezinnen met gehandicapt of zorgenbehoevend gezinslid, sociale zwakte, financiële armoede, tijdelijke ontreddering, kraamperiode. Deze gezinnen moeten kunnen aanspraak maken op ondersteuning in hun thuismilieu door erkende diensten voor gezinshulp. In deze sector moet tevens worden gewerkt aan een normalisatie van de opslorpingsprogramma's.  Gelijke kansen voor mannen en vrouwen.  De Vlaamse christen-democraten hebben in de twee voorbije legislaturen de bakens gezet voor een beleid ter bevordering van gelijke kansen voor mannen en vrouwen. Aangezien de christen-democraten het recht op ontplooiing voor eenieder als fundamenteel beginsel vooropstellen, moet op de ingeslagen weg resoluut worden verder gewerkt. Er moet derhalve gestreefd worden naar een evenwichtige aanwezigheid van en taakverdeling tussen mannen en vrouwen in de verschillende domeinen van het maatschappelijk, economisch en politiek leven. Om de gelijkwaardige ontplooiing en de gelijke behandeling van mannen en vrouwen te bewerkstelligen zullen enerzijds de nodige financiële en logistieke middelen voor het emancipatiebeleid moeten ter beschikking gesteld worden. Anderzijds dient zowel een specifiek als een facetbeleid inzake vrouwenemancipatie verder ontwikkeld te worden.  Daarbij wordt gedacht aan volgende elementen :  - het doorbreken van de segregatie van vrouwen op de arbeidsmarkt en het verhogen van hun tewerkstellingskansen door o. a.  * het effectief bevorderen van de diversificatie van de studie- en beroepskeuze voor vrouwen.  * het veralgemenen van positieve acties zowel in de privé- als de openbare sector.  - het verder sensibiliseren en het nemen van wettelijke initiatieven ter bevordering van de deelname van vrouwen aan de besluitvorming.  - het verder toespitsen van het algemeen beleid ter bestrijding van geweld op vrouwen op specifieke thema's zoals incest, vrouwenhandel, prostitutie, enz.  - de toepassing en verdere uitvoering van de Europese richtlijnen inzake gelijke behandeling van mannen en vrouwen waarborgen.  - het ontwikkelen van nieuwe thema's zoals vrouwen en gezondheid, sociale veiligheid, migrantenvrouwen, enz.  Investeren in menselijk kapitaal.  Investeren in het gezin is investeren in de menselijke kwaliteit van de samenleving; om ook de inhoudelijke kwaliteit en het toekomstpotentieel van de samenleving te waarborgen, moet sterk worden geïnvesteerd in onderwijs en in wetenschapsbeleid. Belangrijke keuzes dringen zich hier op. Nieuwe wetgevende initiatieven moeten de samenwerking op het vlak van wetenschappelijk onderzoek, universiteiten en hogescholen waarborgen.  Onderwijs moet ertoe bijdragen dat elke mens kan uitgroeien tot een creatieve, kritische en verantwoordelijke persoonlijkheid in de maatschappij. Democratisering en nastreven van gelijke kansen in het onderwijs blijven ook nu nog grote uitdagingen. Om dit te realiseren blijven de christen-democraten fundamenteel gehecht aan de vrijheid van onderwijs : vrijheid van inrichting, vrijheid van schoolkeuze en pedagogische vrijheid. In principe is de opvoeding een gedeelde opdracht van gezin en school; vermits evenwel de verwachtingen t.a.v. de school blijven toenemen, moet de overheid de nodige financiële middelen ter beschikking stellen om deze taakverzwaring aan te kunnen. Ouders en opvoeders moeten evenwel hun verantwoordelijkheid in het opvoedingsproces opnemen en aansluiten op de basisopvoeding in de school.  De organisatie van de scholen moet zo autonoom mogelijk gebeuren opdat deze taakverzwaring ook niet zou leiden tot een taakverzwaring voor de individuele leerkracht. Een financiële en maatschappelijke herwaardering van het lerarenambt is absoluut noodzakelijk. Belangrijke stappen in de financiële herwaardering zijn de jongste twee jaren reeds gezeilde inspanningen moeten echter worden voortgezet.  De volledige grondwettelijk gewaarborgde gelijke behandeling van leerlingen, ouders, personeelsleden en onderwijsinstellingen is gerealiseerd, maar moet op het terrein nog verder worden waargemaakt. De werkingsmiddelen en investeringsmiddelen moeten op billijke wijze tussen de onderwijsnetten worden verdeeld.  De Vlaamse christen-democraten hebben de basis gelegd voor een soepele decentralisatie van het beleid door de oprichting van de Autonome Raad voor het Gemeenschapsonderwijs is een dubbelzinnige rol voor de minister verdwenen, bovendien is de grondslag gelegd voor een duurzame participatie van alle betrokkenen in de onderwijsgemeenschap.  Onderwijs moet een open venster op de wereld bieden. Vlaanderen moet maximaal inspelen op de Europese onderwijsinitiatieven; tevens willen de christen-democraten dat terug meer werk wordt gemaakt van de talenkennis bij onze leerlingen maar ook via het volwassenenonderwijs en het tweedekans-onderwijs deze Vlaamse troef bij uitstek op het internationale forum mag nooit verloren gaan. Tevens moeten onderwijs en bedrijfsleven nog verder op elkaar inspelen, zonder dat onderwijs enkel een strategische factor is ten dienste van het bedrijfsleven. Er moet dringend coördinatie komen in de veelheid van initiatieven op dit terrein. Tevens moet een duidelijke taakafstemming plaatsgrijpen van diverse instrumenten als tweedekans-onderwijs, onderwijs sociale promotie en basiseducatie. Na de hervorming van het secundair onderwijs moet er een blijvende bezorgdheid bestaan over de aantrekkingskracht van het technisch en beroepsonderwijs en meer in het algemeen voor de problematiek van de schoolmoeheid, en van de ondervertegenwoordiging van meisjes in opleidingen die voorbereiden op technische functies in de nijverheid, sociale achterstand en jeugddelinquentie. Het aantal zittenblijvers moet dringend worden verminderd. Alle betrokken partijen moeten hun verantwoordelijkheid opnemen bij het bepalen van hun studiekeuze om dure en inefficiënte onderwijsconsumptie af te remmen.  Het nieuwe decreet op de universiteiten biedt nieuwe mogelijkheden voor de uitbouw van een toekomstig onderwijs- en wetenschappelijk potentieel. Er moet tevens werk worden gemaakt van een definitieve regeling voor het hoger onderwijs van het lange en van het korte type. Meer sociale voorzieningen en een verlaging van het inschrijvingsgeld zijn in het ontwerpdecreet voorzien. Numerus-clausus-systemen moeten worden afgewezen.  De in het vorig regeerakkoord vooropgestelde inhaalbeweging voor het wetenschappelijk onderzoek is nog niet voltooid. De volgende regering moet dringend de versnippering van de bevoegdheden en geldstromen inzake wetenschappelijk onderzoek tegengaan, ook intern binnen de Vlaamse regering. Wetenschapsbeleid moet overigens verder gaan dan het verdelen van de beschikbare kredieten over onderzoeksteams en -instellingen. Er moet een strategie op termijn komen en bovendien moet de inschakeling in Europese programma's nog vlotter dan nu verlopen. Meer aandacht moet gaan naar de relatie tussen toegepast wetenschappelijk onderzoek en industrieel beleid. De betrokken instellingen moeten de toegang van het bedrijfsleven tot het wetenschappelijk onderzoek bevorderen.  Een modern land blijven.  België moet inzake zijn internationale concurrentiekracht niet blozen. Een recente studie wees nog uit dat de werking van onze havens, ons sterk uitgebouwd wegennet en onze nutsvoorzieningen in het algemeen een van onze beste troeven zijn voor het aantrekken van buitenlandse investeerders. Door het strakke begrotingsbeleid van de voorbije jaren is het aandeel van de overheidsinvesteringen in de totale overheidsuitgaven zo sterk gedaald, dat een kritische drempel is bereikt.  Vandaar dat de christen-democraten geijverd hebben en zullen blijven ijveren voor :  - een gecoördineerd havenbeleid in het nieuwe Vlaanderen, via de Vlaamse Havencommissie, zodat de te investeren middelen optimaal kunnen worden verdeeld en de haveninvesteringen niet nutteloos moeten worden gecompenseerd elders in het land de havenbesturen moeten hiervoor overigens ook autonomer worden.  - de nieuwe telecomwet moet het nieuwe Belgacom in staat stellen haar telecommunicatieaanbod verder te moderniseren; ons land mag hier geen verdere achterstand oplopen; de vrijmaking van een deel van de markt voor telecommunicatiediensten kan een zeer positieve factor worden om ons land tot een internationaal kruispunt van informatieverstrekking te doen uitgroeien.  - ons land moet maximaal profiteren van de deregulering van de Europese luchtvaart; vandaar is de verdere modernisering van de nationale luchthaven essentieel, waarbij de lawaaihinder zoveel mogelijk moet worden beperkt.  - ons land zal zich inschakelen in de uitbouw van het Europese snelspoornet; de uittredende regering heeft reeds de nodige waarborgen voorzien opdat de milieulast zoveel mogelijk wordt beperkt en de infrastructuur van het bestaande net wordt verbeterd.  - zoals in het verleden pleiten de christen-democraten ook nu voor de verdere verbetering van het wegennet met prioriteit voor modernisering en onderhoud en voor het verbeteren van de veiligheid van de weggebruikers.  VI. EEN SLAGKRACHTIGE ECONOMIE ALS DRAAGVLAK.  Het programma van de voorgaande hoofdstukken kan niet worden gerealiseerd als er geen gezonde economie als draagvlak en dus als leverancier van welvaart en dus ook onrechtstreeks van overheidsontvangsten fungeert. Het sociaal-economisch herstelbeleid heeft terecht de aandacht opgeëist van het beleid in de jaren '80. De nieuwe uitdagingen van de jaren '90 kunnen echter slechts worden aangepakt indien de resultaten van het herstel- en vernieuwingsbeleid worden geconsolideerd en zelfs verstevigd. België zit opnieuw bij de tien meest kredietwaardige landen ter wereld, haar concurrentiekracht is er in een brede internationale vergelijking op vooruitgegaan, haar economie is de afgelopen jaren sterker gegroeid dan in de rest van de Europese Gemeenschap, zij heeft behoorlijk weerstand geboden aan de gevolgen van de Golfcrisis, er vloeit massaal kapitaal naar ons land, nu komt het erop aan deze resultaten te beveiligen.  Wegens de ondraaglijke lasten van het verleden, zal de begrotingspolitiek de aandacht blijven opeisen. Het begrotingstekort moet verder naar beneden, op een coherente manier en door de toepassing van strenge normen. Een duidelijke meerjarenplanning over heel de legislatuur is nodig om het begrotingstekort van de gezamenlijke overheid (inclusief sociale zekerheid) verder tot 3,5 % van het BNP terug te dringen. Zoniet kan België onmogelijk deelnemen aan de economische en monetaire unie binnen Europa. Gezien men voor de werking zelf van het staatsapparaat grotendeels op de bodem is geraakt, mag geen heil meer gezocht in louter lineaire besparingen op het overheidsverbruik. De besparingen door het tegengaan van overbemanning in sommige sectoren zullen bovendien worden aangewend voor betere financiële betaling van het overheidspersoneel. Een breed maatschappelijk debat over de grote uitgavencategorieën dringt zich steeds meer op. Er zullen selectieve besparingen nodig blijven op de transferten aan gezinnen en ondernemingen. Anders kunnen de nieuwe maatschappelijke noden die o. m. voortvloeien uit de demografische evolutie nooit een ernstig antwoord krijgen.  Een slagkrachtige economie heeft veel baat bij een coherente fiscale politiek. De fiscaliteit vervult een rol in het macro-economisch en begrotingsbeleid. Zij moet continuïteit vertonen, maar tevens beheerst worden door de principes van billijkheid en draagkracht, zowel voor de personen- als de vennootschapsbelasting. Aan de gezinsvriendelijke hervorming van de personenbelasting mag niet worden getornd. Een volgende hervorming van de vennootschapsbelasting moet globaal en eenmalig zijn, om redenen van rechtszekerheid voor de toekomst, maar zeker ook van billijkheid. Voor de christen-democraten is het logisch dat de opbrengsten van de vennootschapsbelasting in een meerjaren evolutie de economische evolutie volgen. Elementen in het debat zijn ondermeer :  - verbreding van de belastbare basis door vermindering van aftrekken, die in de huidige conjunctuur niet meer verantwoord zijn.  - verdere strijd tegen het oneigenlijk gebruik, niet beantwoordend aan de economische realiteit, van sommige fiscale bepalingen.  - behoud van de internationale concurrentiekracht van het fiscaal systeem.  De christen-democraten pleiten trouwens voor een verregaande fiscale Europese harmonisatie, ook van de roerende belastingen. Alleen op die manier kan een fiscale concurrentieslag tussen de Europese lidstaten worden vermeden. De nakende harmonisatie van de indirecte belastingen op Europees niveau moet in ons land zodanig uitgewerkt worden dat de sectoren, die onderhevig zijn aan internationale concurrentie en verplaatsing van consumptie, er geen nadelige weerslag van ondervinden.  Een afschaffing van het verlaagd tarief voor KMO's is ondenkbaar. Maatregelen  moeten worden genomen ter versterking van de eigen middelen van de KMO's (zoals verlaagd tarief voor gereserveerde winsten). Tevens verzetten de christen-democraten zich tegen de idee van een minimumbelasting; hierdoor verdwijnt immers iedere band tussen de betaalde belasting en de behaalde winst. Mede in het kader van de bevordering van het risicodragend kapitaal willen de christen-democraten, van zodra de budgettaire mogelijkheden het toelaten, de roerende voorheffing voor de dividenden op 10 % brengen.  De Vlaamse christen-democraten willen de belastinghervormingen afsluiten met een harmonisering van de fiscale procedure. Hierdoor verhoogt de doorzichtigheid van de belastinginning.  Werkgelegenheid : blijvende zorg.  In de voorbije legislatuur werd een sterke strijd geleverd tegen de werkloosheid. De conjunctuurvertraging als gevolg van de Golfcrisis heeft echter aangetoond hoe kwetsbaar de situatie is. Daarom moet ook nu een volgehouden werkgelegenheidsbeleid gevoerd worden. De Vlaamse christen-democraten blijven zoals voorheen de bestaande twee sporen volgen.  - een algemeen voorwaardenscheppend beleid van arbeidsintensieve groei; de  belangrijkste bron van tewerkstelling blijven vanzelfsprekend de ondernemingen zelf.  - bij het specifiek tewerkstellingsbeleid (meer bepaald bij de speciale arbeidscircuits) moet het evenwicht tussen werkgelegenheidscreatie enerzijds en het tegemoetkomen aan collectieve behoeften die anders niet vervuld zouden worden anderzijds versterkt worden. Waar het maatschappelijk nut duidelijk bewezen is, dienen de bijzondere tewerkstellingsstatuten opgenomen in de gewone personeelsformaties.  Verder moet de nodige aandacht gaan naar bevordering van deeltijdse arbeid en opleiding en vorming van langdurig werklozen. De klemtoon moet hierbij vooral liggen op de vrouwelijke werklozen. De financiële middelen, afkomstig van de bijzondere sociale bijdrage voor de risicogroepen, moeten effectief worden aangewend. Volwassenenonderwijs, beroepsopleidingen en middenstandsonderwijs moeten beter worden gecoördineerd.  Op de arbeidsmarkt doen zich op een aantal plaatsen tekorten voor van arbeidskrachten, zeker van gekwalificeerde mensen. De politiek van onderwijs en opleiding moet hier een gepast antwoord aan bieden. Evenzeer moet geïnvesteerd worden in het optimaal aanwenden van arbeidskrachten via verder zetting van het positieve actiebeleid.  Vlaanderen KMO-land.  De Vlaamse christen-democraten blijven zoals in het verleden veel aandacht schenken aan de bijdrage van de kleine en middelgrote ondernemingen, de zelfstandige ondernemers en de vrije en intellectuele beroepen tot het economisch leven. Zij hebben het best op het herstelbeleid ingespeeld via de creatie van bijkomende arbeidsplaatsen en betalen volgens de beschikbare statistieken ook relatief meer belastingen dan hun grotere broers. Dit typische segment van het Vlaamse commerciële en industriële weefsel moet haar dynamische rol ook in de toekomst kunnen blijven vervullen en ondersteund worden bij de realisatie van producten en diensten met steeds hoger toegevoegde waarde.  De volgende regering moet alvast werken van volgende punten :  - verhelpen van de problematiek van de opvolging in de familiale onderneming.  - versterking van de capaciteit tot zelffinanciering van de KMO's; vermits kleinere ondernemingen relatief moeilijker een beroep kunnen doen op de kapitaalmarkt, zijn zij bijzonder gevoelig aan een discriminatie tussen eigen en vreemd vermogen. De recente fiscale maatregelen van de regering moedigen trouwens het reserveren van winsten sterk aan.  - de expansiesteun moet opnieuw toegankelijker worden voor de KMO's.  - een correct én objectief ondersteuningsbeleid met advies door vrije dienstverleners.  - herziening en humanisering van de faillissementswetgeving.  - verder werk maken van administratieve vereenvoudiging.  Landbouw : basissector in de samenleving.  Het landbouwbeleid moet prioritair afgestemd blijven op de versteviging van de concurrentiepositie van de familiale land- en tuinbouwbedrijven, met bijzondere aandacht voor de jongeren die zich in het landbouwberoep willen vestigen. Het beleid moet erop gericht zijn aan land- en tuinbouwer een inkomen te waarborgen vergelijkbaar met dat van de overige geledingen in de samenleving.  Bij de verdere uitbouw van het gemeenschappelijk landbouwbeleid moet enerzijds blijvend rekening worden gehouden met de grondbeginselen van het gemeenschappelijk landbouwbeleid zoals vermeld in het Verdrag van Rome en deze moeten bij de anderzijds noodzakelijke aanpassing tevens de grondslag van het gemeenschappelijk landbouwbeleid vormen. De CVP eist een ernstige aanpassing van de huidige Commissievoorstellen terzake.  Bij de bepaling van het landbouwbeleid moet ook rekening worden gehouden met een aantal dienstbaarheden, zoals het instandhouden van het cultuurlandschap, het leefmilieu, en de leefbaarheid van het platteland. Deze dienstbaarheden moeten zoveel mogelijk Europees geregeld worden. Het beleid inzake leefmilieu moet op een geïntegreerde manier betrokken worden bij het landbouwbeleid rekening houdend met de specifieke situatie van de landbouwbedrijvigheid. Het landbouwkundig onderzoek moet een voortrekkersrol spelen in het aanreiken van landbouwmethodes om de negatieve milieu-impact van de landbouwproductie te minimaliseren. Het onderzoek naar biobrandstoffen dient gestimuleerd.  Omwille van de beveiliging van de voedselbevoorrading en gelet op de andere doelstellingen van het Verdrag van Rome inzake landbouw moet via een markt- en prijsbeleid blijvend een voldoende bescherming tegenover de wereldmarkt worden geboden.  Daarnaast zijn ook structurele maatregelen van vitaal belang. Daarom pleiten de christen-democraten voor een verhoging van de middelen van het Landbouwinvesteringsfonds.  Met het oog op de totstandkoming van de eenheidsmarkt vanaf 1993 en de verscherpte concurrentie die eruit voortvloeit, moeten de landbouwbedrijven en de nationale overheid de nodige maatregelen nemen om de competitiviteit van de sector te verhogen. De zorg voor de voedselproductie en de kwaliteitsbewaking ervan (Vlaanderen is bekend om de uitstekende basiskwaliteit van zijn voedingsproductie) is van vitaal belang. De uitvoering van de geharmoniseerde Europese reglementering en de begeleiding van deze operatie vereisen een gemoderniseerd departement van Landbouw dat ook de verantwoordelijkheid draagt over de zorg voor en de controle van de volledige voedselketen.  Daarnaast kadert het visserijbeleid binnen een Europees visserijbeleid. Er moet worden gestreefd naar economische leefbaarheid binnen sociaal verantwoorde omstandigheden.. Onze aandacht dient uit te gaan naar personeelsopleiding en tewerkstelling, waarbij vraag en aanbod, zowel wat de bemanning op zee als personeel in de visverwerkende nijverheid betreft, beter op elkaar worden ingesteld.  De Vlaamse economie in Europa.  Als regio, die zeer sterk afhankelijk is van buitenlandse handel voor haar succes, is het voor de overheid van het allergrootste belang een succesvol exportbeleid te voeren. De gedeeltelijke regionalisering van de buitenlandse handel heeft de doorzichtigheid van het instrumentarium niet bevorderd, in de volgende legislatuur moeten deze instrumenten (o.m. de Vlaamse Dienst voor Buitenlandse Handel) volledig operationeel worden. Een succesvol exportbeleid, waarbij de participatiegraad van onze bedrijven aan de buitenlandse handel nog vergroot, heeft volgende pijlers :  - duidelijke structuren voor het bedrijfsleven.  - opbouwen van een werkstijl, die open en flexibel is en het vertrouwen heeft van de Vlaamse bedrijven.  - behoud, weliswaar met onderlinge coördinatie, van autonome activiteiten van  private en publieke instellingen, die inzake exportpromotie de nodige know-how  hebben verworven; de christen-democraten willen geen monopolie voor de overheid  zelf inzake exportpromotie.  - in het licht van de beperkte budgetten en het verschil in expertise en middelen tussen grote en kleine ondernemingen, het concentreren van de middelen voor de KMO's.  Exporteren kan slechts efficiënt indien het concurrentievermogen niet wordt aangetast. Een anti-inflatiebeleid en een beleid dat de productiekosten in de hand houdt, blijft dan ook voor de komende legislatuur een prioritaire opgave. De wet op de handhaving van het concurrentievermogen biedt voldoende waarborgen om op soepele maar kordate wijze op te treden. De sociale partners moet alle kansen worden geboden om via overleg tot afspraken te komen.  De traditionele openheid van de Vlaamse economie voor buitenlandse investeerders is een goede zaak geweest voor de ontplooiing van het bedrijfsleven. Deze verworvenheden mogen we niet verloren laten gaan. In de mate het om een KMO-economie gaat, is de bedreiging voor onopgemerkte overname door het buitenland echter een realiteit. De volgende jaren zal op een pragmatische manier aandacht moeten worden besteed aan de verankering van het bedrijfsleven. De overheid moet hiertoe niet zozeer protectionistisch reageren en nieuwe wettelijke instrumenten uitvinden, maar wel haar invloed aanwenden om bepaalde geplande transacties te oriënteren. De christen-democraten willen niet meedoen aan de paniek over de uitverkoop van ons land, zij willen echter de eigen controle waarborgen over een aantal sectoren, wier belang niet enkel economisch, maar ook sociaal en maatschappelijk is (energie, financiewezen ondermeer via de openbare kredietinstellingen, media en communicatie, nutsbedrijven, ...).  Een vernieuwd industrieel beleid kan hierin een belangrijke rol spelen; de taak ervan is niet het subsidiëren van verlieslatende bedrijven en sectoren, maar wel de voorwaarden scheppen om in specifieke sectoren of specifieke regio's de eigen ondernemingen te ondersteunen of zelfs op te starten.  De christen-democraten pleiten resoluut voor de inschakeling van ons bedrijfsleven en onze economische wetgeving in de Europese context. Ons land moet echter nog actiever betrokken zijn bij de totstandkoming van dit Europees Kader. Bovendien moet de aanvaarding van Europese regels slechts gelden in geval van volledige wederkerigheid.  Brussel zal weliswaar als financieel centrum nooit kunnen wedijveren met grote wereldcentra als Londen. De forse modernisering van de financiële markten onder de voorbije legislatuur moet evenwel verder gezet worden. De nieuw verworven reputatie mag niet verloren gaan. Zeker wanneer als gevolg van een toekomstige Europese fiscale harmonisatie binnen de EG-lidstaten geen fiscale paradijzen meer zouden bestaan, moet Brussel klaar staan om nog meer dan nu het geval is een centrale vestigingsplaats te worden voor banken, verzekeringen en in het algemeen voor alle internationale dienstverlenende sectoren met grote toegevoegde waarde. Specifieke instrumenten die ons land hierbij nu reeds van nut zijn, mogen niet overboord worden gegooid.  Een goed economisch beleid vereist de beschikbaarheid van een degelijk statistisch apparaat. De hervorming van het N. I. S. moet voor de volgende regering een topprioriteit zijn, dit met een krachtenbundeling van overheid en private studiediensten en met ruimte voor de regionale statistiek.  Een randvoorwaarde voor goede economische prestaties is een doordacht energiebeleid. Essentieel in de energiepolitiek blijft de bevoorradingszekerheid te handhaven, een diversificatie van de aangewende energiedragers en vermindering van de afhankelijkheid van het buitenland door alternatieve energieproductie en een actieve politiek van energiebesparingen.  Het relatief belang van kernenergie in de totale elektriciteitsproductie moet niet verder worden verhoogd; de christen-democraten zijn geen voorstander van de bouw van een achtste kerncentrale.  De tijdelijke stockering van nucleair afval dient gespreid te worden over de productiesites.  Het belang van het milieuaspect in de energiesector moet worden erkend; via fiscale instrumenten moet de overheid inspelen op het zuinig gebruik van milieuvriendelijker energieproducten.  Een bijzondere aandacht moet worden besteed aan het toeristisch beleid. Het economisch en cultureel belang van de toerismesector zal voor de Vlaamse gemeenschap in het kader van een vrijetijdssamenleving steeds meer toenemen. Het beleid mag deze troeven niet laten liggen.  Een sterke munt is een troef.  De koppelingen de frank aan de mark is het duidelijkste bewijs dat onze economie het goed stelt. Haar concurrentiekracht is nooit echt in gevaar gekomen de voorbije jaren. De volgende regering moet echter de mogelijkheden, die in de wet op de handhaving van het concurrentievermogen voorzien zijn, blijven gebruiken. Het sociaal overleg heeft dit de voorbije jaren eveneens gedaan.  Voor de christen-democraten is een slagkrachtige en sterke economie de beste troef voor de werkgelegenheid. Onze economie heeft zich door de crisisjaren gewerkt, maar moet nu beveiligd worden door :  - in de hand houden van de productiekosten in de competitieve sectoren.  - een zo laag mogelijke rente; de koppeling aan de mark biedt hiertoe de beste garanties.  - handhaving van de traditie van het interprofessionele overleg, die via consensus leidt tot een performante sociale markteconomie.  - een betere beschikbaarheid van polyvalente arbeidskrachten.  - een versterking van het eigen vermogen, teneinde de schuldgraad niet opnieuw te doen verhogen.  - een verdere stimulering van de privé- en openbare investeringen.  - de uitbouw van een moderne infrastructuur.  - een moderne vennootschaps- en economische wetgeving.  Pas in een dergelijke slagkrachtige economie kan :  1. een antwoord gegeven worden op de uitdagingen in de sociale sfeer.  2. ruimte ontstaan voor een efficiënt overheidsapparaat.  3. gereageerd worden op de maatschappelijke vragen in verband met het dagelijkse leven van de mens.  4. een zelfbewust, maar open op de wereld, Vlaanderen bloeien.  5. in de toekomst geïnvesteerd worden.  XXX
