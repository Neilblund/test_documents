DEMOKRATSKI FRONT – MIODRAG LEKIĆ –CRNA GORA SVIH NASNova srpska demokratija – NOVAPokret za promjene – PZPDemokratska stranka jedinstvaGrupa građana Milan KneževićProgram 595 mjeraA. PROGRAMSKE OSNOVE
Crnoj Gori je neophodna PUNA ISTINA u kakvom se stanju nalazi.
To SUČELJAVANJE SA ISTINOM, to OTREŽNJENJE, stvorilo bi pretpostavke da realnost bude osnova prosuđivanja, da se objektivno uoče karakteristike stanja i procesâ, da se napravi upoređenje sa naprednim društvima.
Omogućila bi se i kvantifikacija mogućnosti, da odgovorni ljudi donesu optimalne i dugoročne odluke.
Sljedeći parlamentarni, predsjednički i lokalni izbori, svaki na svoj način, biće u velikoj mjeri, IZAZOV I MOGUĆNOST građanima Crne Gore da se suoče sa punom istinom, da je prihvate kao realnost
i donesu odluke u JAVNOM INTERESU i to ne samo ove generacije nego i sljedećih.
Mi u DEMOKRATSKOM FRONTU smo rukovođeni kriterijumom istine.
Zato se ne plašimo istine, niti se mirimo sa njom.
Spremni smo, odlučni i sposobni da na OPTIMALAN NAČIN učinimo da Crna Gora bude mnogo bolja u odnosu na današnju.
Puna istina je da je dvadesetogodišnja vladavina rigidnog, u osnovi, autoritarnog, retrogradnog, kriminogenog i oligarhijskog režima obezvrijedila mnoge duhovne i materijalne vrijednosti,
i da je čitave segmente naše društvene, političke i ekonomske zbilje, dobrim dijelom zatočila, ograničila, potrošila, zapustila ili zadužila.
Puna istina je da je Crna Gora samo u formalnom i deklarativnom smislu parlamentarno društvo, a faktički i suštinski pretpolitičko.
Institucije su zarobljene i određene interesima režima.
Mnogi kritičari režima su proganjani, a neki čak i ubijeni.
Puna istina je i da je crnogorsko društvo danas oboljelo od pogrešnih vrijednosti i kriterijuma,
da je korupcija prisutna na svim nivoima,
da su nepotizam, klijentelizam i monopoli dominantni u mnogim segmentima.
Laž, poltronstvo, koristoljublje i kukavičluk ubičajene su pojave,
a apatija i strah postali su stvarnost našeg neslobodnog društva.
Puna istina je i da je naše društvo izrazito podijeljeno po mnogo čemu, po etničkoj, nacionalnoj ili religijskoj posebnosti.
Podijeljeni smo i u sagledavanju istorijskih događaja iz daleke i bliske prošlosti.
Različito se doživljavaju državni simboli, tako da režim, pojedine grupacije i ličnosti, svako na svoj način,
Uspostavljen je REŽIMSKI NACIONALIZAM kojim se onemogućavaju suštinske i sveobuhvatne promjene.
Puna je istina i da je ova država na ivici bankrotstva i pred dužničkim ropstvom.
Istina je da su glavni makroekonomski indikatori negativni i zabrinjavajući,
da je socijalna situacija krajnje loša.
Izvorni prihodi budžeta ne mogu da servisiraju ni osnovne potrebe i tekuću potrošnju.
Dodatni teret su dospjele obaveze,
štetni ugovori i
neodgovorno date garancije.
Država se ubrzano zadužuje po enormnim kamatama.
Loši ekonomski bilansi posljedica su loših odluka, a ne globalnih kretanja.
Svjetska ekonomska kriza samo je ogoljela stvarnu situaciju i ubrzala propadanje.
Neki ishitreni i iznuđeni, a po običaju nedovoljno transparentni aranžmani u funkciji novih predizbornih obmana, mogu samo djelimično i ograničeno poboljšati bilanse.
Dugoročno i ukupno mogu biti, čak, i negativni.
Puna istina je i da su zbog interesa režima i njima bliskih interesnih struktura zatočeni, devastirani ili rasprodati mnogi prirodni resursi.
Štetnim ugovorima i protivzakonitim procesima uništeni su privredni subjekti
i turističke destinacije.
Puna istina je i da je otvaranje pregovora sa EU posljedica prije svega stanja u samoj EU i u regionu, a ne nagrada za učinak dosadašnje vlasti.
To je samo početak dugog i izazovnog puta.
Niko spolja nam ne garantuje kada ćemo postati dio EU i kakav će biti kvalitet života u našoj državi.
Aktuelni režim uporno ignoriše vrlo jasne preporuke i zahtjeve EU za reformama u oblasti vladavine prava,
borbe protiv korupcije
i organizovanog kriminala.
Prećutkuje se da ostvareni stepen demokratije zavisi najviše od nas,
a socijalni i ekonomski status zavisi isključivo od nas.
Nema sušinskog saglasja oko učešća u evropskim integracijama i njihovog kvaliteta i dinamike.
Imamo brojna ograničenja i nedostatke u oblasti prava i pravde,
u administrativnim kapacitetima,
ekologiji,
infrastrukturi,
konkurentnosti,
finansijama,
kadrovima,
analizama i strategijama.
Kada su u pitanju vojno-bezbjedonosne integracije i članstvo u NATO-u ne postoji principijelno saglasje o tome ko treba da odluči i na koji način.
Istina je i da je obrazovni sistem degradiran,
da su penzijska i socijalna politika na ovaj način neodrživi,
a da je zdrastvena zaštita neadekvatna.
Režim je prijevremene izbore raspisao jednostrano i bez dijaloga sa opozicijom, a iz straha od opravdanog nezadovoljstva građana u narednim mjesecima.
Vlada je nemoćna, očekujući još veće siromaštvo krajem ove i početkom sljedeće godine.
Zbog nefunkcionalnih institucija i društvenih devijacija strahuje od kritičkog stava EU o sopstvenom radu.
Odlazeća Vlada je svjesna i da će, u narednim fazama EU integracija, uslijediti i zahtjevi za istražnim postupcima prema jednom broju visokih državnih i partijskih funkcionera, te njihovih ortaka sa kriminalnim dosijeima.
Mi smo duboko svjesni pune istine u kojoj se nalazi Crna Gora, svih njenih ograničenja, kompleksnosti stanja, vjerujući uprkos svemu, da ima i mnogo potencijala za prosperitet.
Svjesni smo svih izazova, obaveza i rizika koji stoje pred nama.
Svjesni smo istorijskog momenta i neizvjesnosti i izazova koje donosi budućnost.
Faktički, na sljedećim izborima određuje se sudbina naše države.
Bira se između zatočene i siromašne, s jedne strane, i slobodne, prosperitetne i integrisane Crne Gore, sa druge.
Cijenimo da je preduslov za početak suštinskih promjena POBJEDA DEMOKRATSKOG FRONTA.
Da je PREISPITIVANJE I ODGOVORNOST za učinjeno osnova na kojoj se jedino mogu ostvariti TEMELJNE PROMJENE
i STVARATI NOVE PRAVE VRIJEDNOSTI.
Zato PUNA EMANCIPACIJA CRNE GORE
može se ostvariti samo demokratskom smjenom režima,
suočavanjem sa prošlošću i lustracijom,
te vladavinom prava, kao glavnom pretpostavkom,
zatim pravom na fer suđenje svim osumnjičenim i optuženim pripadnicima režima i kriminalnim stukturama, kao mjera i pouka da je pravda dostižna,
da nema zastarijevanja zločina i krivičnih djela i da stiže kazna za učinjene pljačke.
Samo tada je moguća puna unutrašnja integracija Crne Gore.
Odlučni za temeljne promjene društva, ističemo da ćemo se zalagati za kontinuitet u pozitivnim rezultatima iz dosadašnjeg razvoja Crne Gore.
Spremni smo da sve to PRETOČIMO U ŽIVOT, da napokon pomirimo Crnu Goru
i OČISTIMO JE od organizovanog kriminala i korupcije.
Izborićemo se za povratak pravim moralnim vrijednostima kako onih iz najbolje crnogorske tradicije, tako i onih iz savremene evropske civilizacije.
USAGLASIĆEMO CRNU GORU sa sobom i sa drugima.
Učinićemo društvo RADNIM, UMNIM, BOGATIM
i SOLIDARNIM.
Naša VIZIJA MODERNOG NAPREDNOG DRUŠTVA data je kroz rješenja koja su sadržana u PROGRAMU koji vam nudimo sa 595 mjera.
Tu su konkretni predlozi, razrađeni detalji sektorskih politika, međusobno kratkoročno i dugoročno usaglašeni planovi razvoja, bez „zaboravljenih“ pitanja i nerješivih problema.
Mjere koje nudimo biće realizovane u demokratskoj proceduri i uz puno poštovanje zakona i međunarodnih obaveza.
Naš program biće osnova rada BUDUĆE VLADE, koja će biti i EKSPERTSKA
i nove PARLAMENTARNE VEĆINE, koju neće činiti „taster poslanici“ već nosioci novog odgovornog i modernog parlamentarizma.
Sljedeći izbori su prilika da pobijedi razumna i spasonosna politika.
To je šansa da počnemo novi život u jednakosti,
jedinstvu i
demokratiji.
VRIJEME JE ZA ISTINU!
B. EKONOMSKA POLITIKA
Crnoj Gori su neophodne korjenite ekonomske reforme,
promjena ekonomske ideologije,
dugoročno održiva tržišna ekonomija,
strukturne promjene,
aktivna industrijska politika,
otklanjanje ograničenja,
preispitivanje loših ugovora,
novi sistem regulacije i nadzora,
dinamičan privredni rast,
uravnotežena javna potrošnja,
inovirano punjenje i raspodjela budžeta,
stimulativan poslovni ambijent,
značajno učešće nauke, rad zasnovan na znanju,
inicirano i podržano preduzetništvo,
profitabilna nova radna mjesta.
Nova ekonomska politika mora biti sveobuhvatna, sa posebnim i usaglašenim mjerama i rješenjima za svaki sektor i subjekat, kako bi se postigli optimalni kratkoročni, srednjoročni i dugoročni efekti, bilo da su oni direktni ili imaju multiplikacioni karakter i efekat.
Osnovne mjere:
1. Izvršiti reviziju svih privatizacija i dugogodišnjih zakupa.
2. Raskinuti one ugovore i zakupe koji su sačinjeni na štetu Crne Gore i na protivzakonit način,utvrditi prave vlasnike, preispitati porijeklo novca i pokrenuti krivični postupak protiv odgovornih državnih funkcionera.
3. Sačiniti Strategiju ekonomskog razvoja Crne Gore do 2022. godine koja bi sadržala usaglašene ciljeve i mjere sektorskih politika,
a koje bi obezbjeđivale stabilan dugogodišnji dinamičan ekonomski i privredni rast zasnovan na komparativnim i održivim potencijalima i principima.
4. Sačiniti i realizovati Akcioni plan ekonomskog razvoja Crne Gore do 2016. godine
kojim bi se otklonila brojna ograničenja i barijere, izvršile reforme, izgradile potrebne institucije, zaustavili negativni trendovi,
otvorila nova radna mjesta,
obezbijedili dinamičan privredni rast,
tehnološki razvoj i
konkurentnost privrede,
mnogo veći udio industrijske proizvodnje u BDP-u i njegov ukupni godišnji rast za više od 10%.
SEKTORSKE POLITIKE
I. METALSKA INDUSTRIJA
Metalska industrija treba da bude jedan od najznačajnijih segmenata realnog sektora.
Bez jakog i konkurentnog realnog sektora nema stabilne ekonomije.
To se potvrdilo i u vrijeme globalne krize u uspješnim državama.
Crnogorska metalska industrija je u prethodnih dvadeset godina u velikoj mjeri uništavana, pljačkana, zatočena.
Uz sve to je kroz mnoga zaduženja, subvencije, garancije, opraštanja, presude, koštala Crnu Goru više od milijardu eura.
Smatramo da Kombinat aluminijuma i Željezara Nikšić, kao dva najznačajnija privredna subjekta kad je u pitanju metalska industrija, imaju izglednu budućnost, ali na sasvim drugim osnovama.
Kombinat aluminijuma Podgorica i Rudnik boksita Nikšić treba da budu jedan privredni subjekat u većinskom vlasništvu države kao Konzorcijum aluminijumske industrije
i „lokomotiva razvoja“ brojnih malih i srednjih preduzeća na bazi prerade aluminijuma i usluga.
Po postizanju potpune modernizacije i konkurentnosti, ako bi neki uistinu strateški investitor imao sigurnu namjeru da unaprijedi poslovanje, tek tada bi mu trebalo prodati dio akcija.
Takođe je neophodno uspostaviti dugoročne vlasničke i tržišne odnose Kombinata aluminijuma i EPCG, kao preduzeća u većinskom vlasništvu države.
Kada je u pitanju Željezara, treba sa novim vlasnikom tačno definisati njen razvoj kao konkurentne i profitabilne fabrike, koja bi doprinijela razvoju brojnih malih i srednjih preduzeća na bazi prerade čelika i usluga,
a ako se to ne bude ostvarivalo, dovesti u pitanje njihovo vlasništvo.
KOMBINAT ALUMINIJUMA PODGORICA
Mjere:
5.Preispitati ukupno poslovanje Kombinata aluminijuma u prethodnom periodu.
6.Ostvariti većinsko državno vlasništvo u KAP-u.
7.Raskinuti Ugovor sa CEAC Holding limited.
8.Raskinuti komercijalni ugovor sa Glenkorom.
9.Uspostaviti profesionalno, efikasno i transparentno upravljanje od strane Vlade Crne Gore, Skupštine Crne Gore i akcionara.
10.Sačiniti sveobuhvatnu Strategiju restrukturiranja, revitalizacije i dugoročnog razvoja Kombinata aluminijuma i aluminijumske industrije.
11.Obezbijediti kreditnu podršku za dinamično investiranje u Primarnom dijelu i Preradi u visini od cca 150 miliona eura.
12.Uspostaviti dugoročne vlasničke i tržišne odnose KAP-a i EPCG.
13.Stimulativnom poreskom politikom i stručnom podrškom pospješiti razvoj malih i srednjih preduzeća na bazi prerade aluminijuma.
14.Hitno krenuti u izgradnju jednog energetskog objekta za potrebe KAP-a.
RUDNIK BOKSITA NIKŠIĆ
15.Raskinuti ugovor sa CEAC Holding limited.
16.Ostvariti većinsko državno vlasništvo u Rudniku boksita.
17.Formirati Konzorcijum aluminijumske industrije.
18.Razmotriti tehno-ekonomske i ekološke parametre dislociranja Fabrike glinice iz Zete na lokacije nalazišta boksita.
19.Sačiniti Strategiju modernizacije Rudnika boksita Nikšić i realizovati je.
20.Utvrditi bilansne i vanbilansne rezerve crvenih boksita i racionalno ih eksploatisati.
TOŠČELIK NIKŠIĆ
21. Preispitati ukupno poslovanje Željezare Nikšić u prethodnom periodu.
22.Sačiniti i pratiti realizaciju biznis plana i obećanja novog vlasnika da će se za tri godine dostići proizvodnja od 400.000 t specijalnih čelika na godišnjem nivou, da će se ostvariti godišnji promet od 500 miliona eura, da će se do tada uložiti 35 miliona eura i sve to ostvarivati sa samo 550 radnika.
23. Realizovati obećanje novog vlasnika o preuzimanju i pokretanju stare i nove proizvodnje u Tehnostil hladnoj valjaonici, Radventu i Livnici.
24. Stimulativnom poreskom politikom i stručnom podrškom pospješiti razvoj malih i srednjih preduzeća na bazi prerade čelika.
II. ENERGETSKI SEKTOR
Energetski sektor mora biti u većinskom vlasništvu države iz više razloga.
Zato što je to najznačajniji ekonomski i ukupni potencijal Crne Gore.
Bez energetike i energetske samodovoljnosti nema ni državnosti Crne Gore u punom smislu.
Zbog specifičnosti prostora i prostornog razvoja Crne Gore.
Takođe, pitanje vlasničkog udjela građana Crne Gore u sistemu Elektroprivrede nije uopšte sagledan u vaučerskoj privatizaciji.
Naime, mnoge generacije zaposlenih kroz razne vidove doprinosa finansirale su sistem Elektroprivrede: kroz samodoprinose, opremanje građevinskog zemljišta, neadekvatnu naknadu EPCG za zauzimanje poljoprivrednih površina za dalekovode i postrojenja i dr.
Utvrđena vrijednost akcija EPCG nije sadržala ništa od toga.
Valorizacija i korišćenje energetskih resursa moraju biti u saglasju sa principima održivog razvoja, ekonomskog progresa i globalnih kretanja i zahtjeva.
U tom cilju su neophodne hitne i intenzivne energetske reforme i aktivnosti.
Kada su u pitanju vlasnički odnosi, treba sporazumno ili jednostrano raskinuti ugovore sa A2A i Ternom i formirati Konzorcijum energetike Crne Gore u kojem bi osim EPCG, bili i EPSCG, Rudnik uglja i Rudnik mrkog uglja, novi veliki izvori električne energije i potencijalna naftna industrija i gas Crne Gore.
U kasnijim fazama, zavisno od stepena razvoja, moguće bi bilo restrukturiranje ovog konzorcijuma.
ELEKTROPRIVREDA CRNE GORE
Mjere:
25. Preispitati proces privatizacije EPCG.
26. Preispitati ili sporazumno raskinuti ugovor sa A2A o privatizaciji i dokapitalizaciji EPCG.
27. Uspostaviti profesionalno, efikasno i transparentno upravljanje u EPCG od strane Vlade Crne Gore, Skupštine Crne Gore i akcionara.
28. Usvojiti Zakon o načinu, redosljedu i dinamici revitalizacije energetskog potencijala u Crnoj Gori, kojim bi energetika bila u većinskom vlasništvu države.
29. Izraditi Strategiju razvoja energetike u Crnoj Gori do 2030. godine.
30. Usvojiti Akcioni plan revitalizacije energetskih potencijala do 2016. godine.
31. Izmijeniti Zakon o energetici,Zakon o koncesijama, Zakon o državnoj imovini i Zakon o finansiranju lokalne samouprave.
32. Povećati energetsku efikasnost HE „Piva“, HE „Perućica“, TE „Pljevlja I“ i distributivne mreže.
33.Izgraditi HE „Komarnica“,
HE „Kruševo“ na vodotoku Pive
i TE „Pljevlja II“
i TE „Maoče“ sa povoljnim kreditnim linijama.
ELEKTROPRENOSNI SISTEM CRNE GORE
34. Preispitati ili sporazumno preispitati ugovor sa Ternom za privatizaciju EPSCG.
35. Uspostaviti profesionalno, efikasno i transparentno upravljanje u EPSCG od strane Vlade Crne Gore, Skupštine Crne Gore i akcionara u sklopu Konzorcijuma energetike Crne Gore.
MALE HIDROCENTRALE
36. Usvojiti plansku dokumentaciju kojom bi se odredile lokacije malih hidrocentrala na svim vodotocima u Crnoj Gori.
37. Podržati preduzetničku inicijativu za izgradnju malih hidrocentrala, bilo kroz istraživanje, izradu tehničke dokumentacije, izradu putne i energetske infrastrukture, bilo kroz korišćenje finansijskih fondova EU.
ALTERNATIVNI IZVORI ENERGIJE
38.Pokrenuti i intenzivirati istraživanja o mogućnostima korišćenja solarne energije,
energije vjetra,
biomase i
drvnog otpada za pojedine lokacije u Crnoj Gori.
39. Sačiniti mapu alternativnih energetskih potencijala za pojedina područja u Crnoj Gori i to kroz različite oblike prezentovati javnosti.
ENERGETSKA EFIKASNOST
40. Inovirati Zakon o energetskoj efikasnosti.
41. Sačiniti akcioni plan za energetsku efikasnost do 2016. godine u domaćinstvima, uslužnim djelatnostima, industriji i saobraćaju.
42. Stimulisati postepeni prelazak na niži energetski intenzitet koji je u Crnoj Gori šest puta veći nego u EU.
43. Osnovati Fond za energetsku efikasnost.
REGIONALNA I GLOBALNA ENERGETSKA SARADNJA
44. Intenzivirati integraciju Crne Gore u Energetsku zajednicu jugoistočne Evrope i energetsko tržište EU.
45. Intenzivirati projekat Razvoja transmisione mreže na regionalnom nivou.
46. Uskladiti trase transmisionih mreža sa principima održivog razvoja i očuvanja životne sredine.
GASIFIKACIJA CRNE GORE
47. Inovirati Studiju gasifikacije Crne Gore, sa posebnom analizom snabdijevanja domaćinstava, privrede, posebno KAP-a i mogućnost izgradnje jedne gasne elektrane od cca 300 MW.
48. Pokrenuti pregovore sa „Gaspromom“ kako bi se jedan krak gasovoda „Južni tok“ odvojio i trasirao teritorijom Crne Gore.
49. Sačiniti studiju uticaja na životnu sredinu i ekonomske efekte moguće zajedničke trase Jadransko-jonskog gasovoda i autoputa Bar-Boljari.
EKSPLOATACIJA GASA I NAFTE
50. Inovirati Zakon o istraživanju i proizvodnji ugljovodonika.
51. Intenzivirati geološka istraživanja nafte i gasa na crnogorskom primorju.
III.TURIZAM
Turizam je jedan od strateških prioriteta Crne Gore koji svojim direktnim i multiplikacionim efektom treba u velikoj mjeri da utiče na kvalitet i dinamiku ekonomskog razvoja zemlje.
Da bi se to postiglo potrebno je otkloniti ili smanjiti negativnu poslovnu praksu koja postoji u turističkom sektoru i ukupnom ambijentu.
Te negativnosti se odnose, prije svega, na devastiranje turističkih destinacija kao što su: betoniranje obala, bespravna gradnja, neizgrađena magistralna i tranzitna saobraćajna infrastruktura, nezadovoljavajuća komunalna i lokalna infrastruktura, ekološki problemi čistoće i odlaganja otpada, odvođenje otpadnih voda, loše vodosnabdijevanje, nepovoljna struktura smještajnih kapaciteta, prenatrpanost plaža, nedovoljan broj parking mjesta, neadekvatan odnos kvaliteta i cijene, nedovoljan broj domaćeg stručnog kadra, nedovoljno razvijena ponuda za specifične ciljne grupe, ekspanzija primitivizma, siva ekonomija i problemi naplate boravišne takse.
Rješenja su u javno-privatnim partnerstvima,
prilagođavanju mentaliteta, navika,
stvaranju strategija podrške,
a prije svega u vizionarstvu i odlučnosti izvršne vlasti.
Mjere:
52. Dati prioritet razvoju održivog turizma.
53. Mijenjati balans između masovnog i elitnog turizma tako da udio elitnog turizma bude sve veći.
54. Realizovati plan razvoja preko 40 vrsta turizma u Crnoj Gori, zavisno od specifičnosti i klijentele, kako bi se doprinijelo kvalitetu i diverzifikaciji ponude Crne Gore kao turističke destinacije.
55. Stvoriti uslove, pokrenuti i intenzivirati izgradnju hotelskih kapaciteta koji zadovoljavaju standarde elitnog turizma.
56. Inovirati strategiju razvoja ljudskih resursa u sektoru turizma u Crnoj Gori do 2020. godine
i sačiniti akcioni plan realizacije strategije do 2016. godine, sa posebnim osvrtom na saradnju turističke privrede i obrazovnog sistema.
57.Inovirati prostorne planove i planove nižeg reda turističkih destinacija, kojima bi se redefinisala putna i komunalna infrastruktura, sanirala ekstenzivna bespravna gradnja, stvorili uslove za izgradnju parking mjesta, zelenih površina, šetališta, uredila kupališta, te stvorili uslovi za podizanje ukupnog nivoa konkurentnosti turističke destinacije.
58. Pripremiti, podržati i intenzivirati izgradnju turističke infrastrukture na nivou Crne Gore u funkciji podizanja kvaliteta turističke ponude.
59. Podržati revitalizaciju ruralnih područja.
60.Stimulisati potrošnju
i brendirati domaće proizvode.
IV.POLJOPRIVREDA I RIBARSTVO
Crna Gora treba da ima samodovoljnost u hrani, ona za to ima sve pretpostavke.
U pojedinim periodima svoje istorije to je i postizala.
Normalno, koristeći sve svoje komparativne prednosti nije potrebno da ima samodovoljnost u svakom svom proizvodu, već da to bude kumulativno.
Danas to nije slučaj.
Crna Gora iskazuje deficit u trgovini hranom više od 200 miliona eura godišnje, čak izdvaja za uvoz vode više desetina miliona eura.
Brojni problemi se ogledaju u usitnjenosti poljoprivrednih posjeda,
niskom obimu proizvodnje po jedinici gazdinstva,
nedovoljnoj tehnološkoj opremljenosti gazdinstava,
niskoj konkurentnosti,
relativno visokim cijenama inputa,
nedovoljnom nivou primjene standarda kvaliteta,
nedovoljnim stimulativnim mjerama i podršci,
nedovoljnoj obrađenosti poljoprivrednog zemljišta,
neizgrađenoj ili lošoj infrastrukturi,
malom procentu upotrebe ribe u ishrani,
maloj iskorišćenosti potencijala morskog ribarstva i marikulture.
Sa ovakvim stanjem u poljoprivredi nemamo šta da tražimo u Evropskoj Uniji.
Mjere:
61. Obezbijediti značajno veću budžetsku podršku za poljoprivredu u ukupnom budžetu Crne Gore jer je sadašnja po svim kriterijumima mala i među najmanjim u Evropi.
62. Osnovati državni konzorcijum za upravljanje rizicima u vremenu sve izraženijih negativnih uticaja klimatskih promjena, za stimulisanje proizvodnje i otkup i plasman poljoprivrednih proizvoda na domaćem i inostarnom tržištu.
63. Poljoprivredno zemljište, šume i vodu tretirati kao imovinu od posebnog nacionalnog značaja, što će voditi njihom dugoročnom održivom gazdovanju.
64. Povećati nivo tržišno orijentisane poljoprivredne proizvodnje sa posebnim akcentom na sjever Grne Gore.
Raditi na daljem jačanju institucija sistema.
Opšte usluge i servise u poljoprivredi podići na veći nivo kako bi se ubrzao transfer znanja od naučno-istraživačkih institucija i stručnih službi prema proizvođačima.
Podržati primijenjena istraživanja u poljoprivredi.
65. Podržati investicije u infrastrukturu i razvoj sela što će voditi povećanju životnog standarda stanovništva na selu.
Permanentno raditi na edukaciji poljoprivrednih proizvođača
i stvaranju uslova za samozapošljavanje mladih.
Podržati razvoj proizvodnih aktivnosti izvan poljoprivrede i šumarstva.
66. Podržati investicije za nabavku sistema za navodnjavanje sa ciljem stabilizacije poljoprivredne proizvodnje u uslovima sve izraženijeg deficita padavina.
67.Podržati razvoj i unapređenje voćarstva,
vinogradarstva i
revitalizaciju maslinarstva, pri čemu je moguć rast obima proizvodnje do 2015. godine do 30%.
68. Jačati razvoj biljne proizvodnje, posebno povrtarstva, pri čemu je moguć rast obima proizvodnje do 2015. godine do 20%.
Unapređenjem stočarske proizvodnje stvoriće se uslovi za povećanje površina pod žitima i krmnim kulturama, pri čemu je moguć rast obima proizvodnje do 2015. godine do 20%.
69. Intenzivirati proizvodnju u zaštićenom prostoru.
70.Povećati stočni fond tako da je moguće povećanje govedarstva za 15%,
ovčarstva za 12%,
svinjarstva za 30%,
živinarstva za 30% do 2015. godine.
71. Očuvati i unaprijediti proizvodnju tradicionalnih proizvoda.
To bi vodilo afirmaciji ruralnih područja
i omogućilo da se uporedo sa razvojem specifične poljoprivredne proizvodnje razvija i specifična turistička ponuda.
72. Razvijati organsku proizvodnju.
73. Poboljšati konkurentnost poljoprivrede na širem tržištu kroz podizanje nivoa tehnološke opremljenosti, uvođenje standarda i povećanje kvaliteta.
74. Povećati kontrolu hrane i poljoprivrednih proizvoda, u skladu sa standardima EU, u smislu bezbjednosti i kvaliteta.
Intenzivirati aktivnosti na harmonizaciji zakonske regulative i uspostaviti mehanizme za njenu implementaciju u praksi.
75. Uspostaviti Registar poljoprivrednih proizvođača.
Pojednostaviti administrativne procedure.
76. Ustanoviti državnu Agrobanku.
77. Definisati politiku korišćenja poljoprivrednog zemljišta.
Neiskorišćeno poljoprivredno zemljište u vlasništvu države dati na korišćenje privatnim poljoprivrednim gazdinstvima kroz stimulativne mjere.
78. Uspostaviti berzu poljoprivrednih proizvoda.
79. Socijalno zaštititi staračke seoske porodice.
80. Kvalitetno koristiti sredstva predviđena za stimulisanje razvoja ruralnih područja od međunarodne zajednice.
81. Podsticati povoljnim finansiranjem izgradnju prerađivačkih kapaciteta: mljekara, vinarija, mesnih prerađivačkih kapaciteta itd. kako bi se povećao inače veoma nizak stepen finalizacije poljoprivrednih proizvoda.
Podsticati izgradnju savremenih skladišnih kapaciteta.
82. Inicirati uspostavljanje kooperativa (klastera) u poljoprivredi na svim nivoima u cilju jačanja konkurentnosti i izvoznih mogućnosti.
83. Promovisati plasman domaćih poljoprivrednih proizvoda posredstvom turističke potrošnje.
Stimulisati povratak na nekadašnja
i izlazak na nova tržišta.
84. Obezbijediti nabavku kvalitetnog sjemenskog materijala, stočne hrane, opreme i đubriva po nižim cijenama.
Obezbijediti nabavku energenata po regresiranim cijenama.
85.Razvijati ribarstvo kroz planske i dugoročne programe finansiranja istraživačkih projekata za očuvanje i povećanje ribljeg fonda,
kao i otvaranja novih manjih ili većih ribnjaka.
86. Registrovati brendove poput standardizacije proizvodnje sira, pršute i drugih prehrambenih proizvoda.
87. Donijeti jasnu strategiju očuvanja agrobiodiverziteta i iznaći prihvatljive razvojne modele kako bi se obilje autohtonog materijala i brojne tradicionalne biotehnologije stavile u funkciju razvoja.
Čuvanjem agrobiodiverziteta čuvaju se tradicija, kultura, stara znanja ali i mnoge druge specifičnosti zemlje.
88. Zabraniti proizvodnju genetski modifikovane hrane u Crnoj Gori.
V.ŠUMARSTVO I DRVOPRERADA
Crna Gora je nekad bila bogata i bogatim i siromašnim šumama.
Nakon toga je bila siromašna bogatim šumama,
a danas je siromašna i bogatim i siromašnim šumama.
Ovakvo stanje sa šumama je posljedica nekontrolisane sječe, nedostatka uzgojnih mjera posebno u niskim i izdanačkim šumama, deforestacije od požara, erozije i velikih infrastrukturnih objekata, nedostatka višenamjenskih inventura šuma, neiskorišćenosti prirodnog prirasta, uticaja kiselih kiša, velikih požara, malih investicija za biološku i tehničku reprodukciju šuma, nedostatka sistematskog sprovođenja i praćenja mjera zaštite od požara, nedostatka zaštite od bolesti i štetočina, nedostatka monitoringa.
Lošem stanju doprinosi i nedostatak finalizacije proizvoda i preplitanje nadležnosti.
Mjere:
89. Usvojiti novi Zakon o šumama.
90. Izraditi pravnu analizu razloga zastoja u povraćaju šuma i ispraviti nepravde prema bivšim vlasnicima.
91. Usvojiti strategiju razvoja drvoprerade.
92. Razvijati naučno-istraživačku djelatnost u šumarstvu.
93. Usvojiti i realizovati plan zaštite i načina eksploatacije šuma.
94. Primjenom najsavremenijeg koncepta gazdovanja povećati prirast adekvatan bonitetu zemljišta.
95. Povećati otvorenost šuma sa današnjih 7-15 km/1000ha na 25 do 30km/1000 ha.
96. Stimulisati planinski i lovni turizam, u okviru koga treba plasirati sopstveni proizvod (montažne kuće, brvnare, posredne šumske proizvode, suvenire, zdravu hranu).
97. Povećati proizvodnju sporednih šumskih proizvoda (pečurki, šumskog voća, ljekovitog bilja i sirovina za farmaceutske proizvode).
98. Povećati šumske površine pošumljavanjem sadnicama iz sopstvene proizvodnje.
99. Uraditi sve na uređenju šuma u cilju sprečavanja požara,
fitopatoloških pojava
i unaprijediti ekološku, ambijentalnu, zdravstvenu, turističku i zaštitnu funkciju šuma.
100. Usvojiti stroge zakonske propise u cilju prevencije uništavanja šuma u požarima i nelegalnom sječom.
101. Onemogućiti bespravnu sječu, krađu i devastacuju šuma.
102.Povećati prirast i otvorenost prevođenjem izdanačkih šuma u ekonomske
i ojačati njihovu privrednu funkciju.
103.Šumski otpad tretirati kao obnovljivi energent.
104. Promovisati i postići najracionalniji izvoz – izvoz na kućnom pragu.
105. Napraviti pravednu raspodjelu koncesionih prava i prava na korišćenje, prema kapacitetima tehnologičnosti prerade i rigorozno kontrolisati sprovođenje koncesionih ugovorenih odredbi.
106. Regulisati vlasništvo nad šumama.
107. Revitalizovati drvoprerađivačke proizvodne kapacitete uvođenjem numeričke i informacione tehnologije.
108. Dominantno povećati učešće domaće proizvodnje namijenjene opremanju ugostiteljskih i turističkih sadržaja.
109. Stimulisati proizvodnju obnovljive energije na bazi drvnog i šumskog otpada.
110. Preusmjeriti razvoj drvoprerade na osnovu principa kooperacije i eliminacije paralelnih kapaciteta.
111. Formirati agenciju za dizajn, istraživanje tržišta i standardizaciju mjera, oblika, profila, alata, postupaka i informacija.
112. Formirati izvozne klastere za drvoprerađivače.
113. Povezati, na tržišnoj osnovi, proizvodnju, stovarišta građevinskog materijala, salone i prodavnice namještaja.
114. Zabraniti izvoz trupaca i neobrađenog drveta.
115. Adekvatno štititi divljač.
116. Povećati kapacitete apsorpcije sredstava Evropske Unije i donatorskih sredstava.
117. Efikasnije koristiti sredstva EU fondova.
VI.SAOBRAĆAJNO -TRANSPORTNI SISTEM
Crna Gora je „crna rupa“ sabraćajno-transportnog sistema, bilo da je u pitanju povezanost sa svijetom i regionom, bilo da se radi o unutrašnjoj međupovezanosti.
Loš saobraćajno-transportni sistem jedan je od osnovnih limita razvoja.
Ni minimalna sredstva koja su dobijena tokom procesa „privatizacije“, čak i ona koja su bila namijenjena za modernizaciju i izgradnju nove putne infrastrukture, nijesu za tu namjenu utrošena.
Uz sve to, izopšteni smo iz TEN-T Transevropske transportne mreže,
a prethodni period su obilježili brojni skandali sa navodnim graditeljima i trošenjem velikih finansijskih sredstava za analize koje su radili nekompetentni pojedinci.
Ravnomjeran i intenzivan razvoj saobraćajne infrastrukture imao bi brojne direktne i multiplikacione efekte, u sferi povećanja prihoda od PDV-a i drugih poreza,
te povećanja tražnje,
otvaranju novih radnih mjesta,
nove proizvodnje,
novih investicija
i aktiviranja svih resursa.
Mjere:
118. Usvojiti strategiju razvoja saobraćajno-transportnog sistema koja bi se bazirala na novoj saobraćajnoj politici u skladu sa definisanom saobraćajnom politikom i koridorima Evropske Unije.
119. Sačiniti potpunu i kvalitetnu projektnu dokumentaciju izgradnje drumske infrastrukture u Crnoj Gori.
120. Sačiniti potpunu i kvalitetnu projektnu dokumentaciju izgradnje željezničke infrastrukture u Crnoj Gori.
121. Formirati zajedničku komisiju sa Srbijom, Mađarskom, Rumunijom i Italijom i otpočeti izgradnju autoputa Bar-Beograd-Budimpešta-Bukurešt.
122. Formirati zajedničku komisiju sa Hrvatskom i Albanijom za izgradnju brze primorske saobraćajnice.
123. Formirati zajedničku komisiju sa Bosnom i Hercegovinom, Hrvatskom i Albanijom koja bi razmotrila mogućnost izgradnje Jadransko-jonskog autoputa.
124. Učiniti da Nikšić bude regionalno čvorište saobraćajno-transportne infrastrukture rekonstrukcijom i završetkom putnih saobraćajnica Risan-Žabljak-Pljevlja i Nikšić-Bileća, kao i željezničke pruge Nikšić-Bileća.
125. Učiniti da Pljevlja budu regionalno čvorište saobraćajno-transportne infrastrukture izgradnjom željezničke pruge Pljevlja-Prijepolje, kao i rekonstrukcijom putnih saobraćajnica Pljevlja-Žabljak, Pljevlja-Mojkovac i Pljevlja-Prijepolje.
126. Učiniti da Berane budu regionalno čvorište saobraćajno-transportne infrastrukture modernizacijom aerodroma, izgradnjom željezničke pruge Berane-Bijelo Polje, rekonstrukcijom i modernizacijom putnih saobraćajnica Berane-Rožaje-Dračenovac, Berane-Kula i Berane-Plav-Gusinje-granica Albanije.
127. Formirati zajedničku komisiju sa Srbijom, Mađarskom, Rumunijom i Italijom za modernizaciju željezničke infrastrukture Bar-Beograd.
128. Formirati zajedničku komisiju sa Albanijom u vezi valorizacije basena Skadareskog jezera i regulisanja vodotoka rijeke Bojane.
129.Usvojiti akcioni plan modernizacije i izgradnje putne infrastrukture u Crnoj Gori.
130. Formirati konzorcijum niskogradnje u svim fazama, od projektovanja do izvođenja i kontrole.
131. Stimulisati domaću proizvodnju materijala za izgradnju saobraćajne infrastrukture.
132. Poboljšati konkurentnost domaće transportne privrede.
133. Razvijati kooperativne odnose sa privrednim subjektima i korisnicima usluga.
134. Intenzivirati proces obnove crnogorske pomorske flote kroz kupovinu brodova.
135. Preispitati propast velikih pomorskih kompanija u Crnoj Gori.
136. Učiniti da Luka Bar bude generator totalne logističke integracije transportnog sistema Crne Gore u cilju bolje kooperacije, koordinacije i konsolidacije aktivnosti, poput izgradnje novog kontejnerskog terminala.
137. Definisati program revitalizacije jezerskog saobraćaja u cilju valorizacije saobraćajnog potencijala Skadarskog jezera.
138. Riješiti probleme u vezi sa stacionarnim i pješačko-biciklističkim saobraćajem po opštinama.
139. Definisati program razvoja slobodnih carinskih zona Bar i Tivat.
140. Koristiti fondove Evropske Unije namijenjene poboljšanju putne infrastrukture, posebno na lokalnom nivou.
VII.MAKROEKONOMSKA POLITIKA
Privredna aktivnost je u padu,
budžetski prihodi su smanjeni,
a izražen je budžetski deficit u produženom vremenu,
dok javni dug brzo raste.
Visok nivo izdatih rizičnih garancija i realizacija tih garancija, visok nivo subvencija i transfera, visoka nelikvidnost realnog sektora, visok nivo poreskog duga, visok nivo neizmirenih obaveza, rast broja računa u blokadi, izražen konzervatizam u kreditiranju banaka, restriktivna kreditna aktivnost, visoko učešće nekvalitetne aktive, nepovoljna ročna usklađenost sredstava i izvora finansiranja, restriktivna kreditna politika, rast kamatnih stopa, značajan pad prometa na trzištu kapitala, veliki deficit Fonda penzijskog i invalidskog osiguranja, rast deficita Fonda penzijskog i invalidskog osiguranja, pad prihoda Fonda za zdrastveno osiguranje uz nestabilnost u Eurozoni i visok nivo obaveza u procesu evropskih integracija u ovakvom ukupnom ambijentu rezultiraće bankrotstvom
i dužničkim ropstvom Crne Gore.
Zato uz dinamičan privredni rast i mnoga sektorska rešenja
neophodno je sprovesti mnoge mjere u fiskalnoj i monetarnoj politici.
FISKALNA POLITIKA
Mjere:
141. Usvojiti zakon o fiskalnoj odgovornosti kojim bi se uvela fiskalna pravila u dijelu javnog duga, budžetskog deficita, javne potrošnje, javnih prihoda.
142. Uravnotežiti budžet.
143. Povećavati učešće kapitalnog i smanjivati učešće tekućeg budžeta.
144. Izvršiti potpunu racionalizaciju trošenja budžetskih sredstava.
145. Povećati nivo transparentnosti fiskalne potrošnje na svim nivoima.
146. Unaprijediti fiskalnu kontrolu i sankcionisati neracionalnu i protivzakonitu potrošnju.
147. Racionalizovati rad agencija i regulatornih tijela kroz njihovu potpunu centralizaciju.
148. Restriktivno izdavati državne garancije.
149. Izmijeniti Zakon o zaradama i drugim primanjima državnih i javnih funkcionera.
150. Preinačiti „bespovratne kredite“ i stambene pomoći socijalno neugroženima u stvarne kredite, sa rokom otplate 20 godina i srednjom komercijalnom kamatom.
151. Preinačiti odluke o dodjeli stanova koji su dati pod povoljnim uslovima na račun budžeta tako da se otplaćuju po punoj tržišnoj vrijednosti i kamatama na period od 20 godina.
152. Usvojiti set poreskih zakona kojima bi se izvršila reforma poreske politike, a koja bi bila konkurentna, stimulativna, progresivna, decentalizovana i socijalna.
153. Uprostiti način plaćanja poreza.
154. Izmijeniti vrijeme i način plaćanja PDV-a da bi se poboljšala likvidnost privrede.
155. Usvojiti zakon o privatno-javnom partnerstvu.
156. Uvesti rigidnu kontrolu javnih nabavki.
157. Uvesti sistem interne revizije na svim nivoima.
158. Unaprijediti sistem upravljanja dugom.
159. Značajno smanjiti sivu ekonomiju u svim sektorima.
Monetarna politika
Mjere:
160.Formirati Razvojnu banku Crne Gore dokapitalizacijom Investiciono- razvojnog fonda, kreditnom podrškom pod povoljnim uslovima od strane međunarodnih finansijskih institucija, portfeljom od oko 1 milijarde eura, pokrećući dinamičan privredni rast, nove investicije, povećavajući likvidnost.
161. Usvojiti nacionalni plan za djelovanje u vanrednim okolnostima.
162. Jačati institucionalni i normativni okvir finansijskog tržišta.
163. Unaprijediti regulatorni okvir i kapacite revizije i supervizije u okviru finansijskog trzišta.
164. Izmijeniti Zakon o obligacionim odnosima i Zakon o finansijskom lizingu.
165. Usvojiti Zakon o privatno-javnom partnerstvu u bankarskom sektoru.
166. Usvojiti Zakon o aranžmanima finansijskog kolaterala.
167. Harmonizovati propise koji regulišu trzište kapitala sa praksom EU.
168. Pojačati nadzor trzišta.
169. Unaprijediti zaštitu prava manjinskih akcionara.
170. Izvršiti reformu kontrole i rada računovodstva.
VIII.POSLOVNI AMBIJENT
Stabilan i stimulativan poslovni ambijent od presudne je važnosti za razvoj ekonomije.
Poslovni ambijent u Crnoj Gori opterećen je brojnim problemima, poput administracije koja je neefikasna i spora sprovođenju zakonskih propisa, i spore sudske procedure prilikom rešavanja privrednih sporova.
I dalje je prisutna siva ekonomija i korupcija,
a nedovoljan je nivo inspekcijskog nadzora,
dok je visok stepen monopolisanosti trzišta i nelojalne konkurencije.
Tržište je nelikvidno,
mnogo je barijera na lokalnom nivou,
a postoji veliki broj i visok nivo komunalnih taksi i naknada,
kao i nepoštovanje zakonskih propisa.
Mjere:
171. Sačiniti i sprovesti akcioni plan za reformu lakoće poslovanja.
172. Sačiniti i sprovesti akcioni plan regulatorne reforme.
173. Intenzivirati implementaciju projekta „Jednošalterskog sistema“.
174. Intenzivirati primjenu projekta „Objedinjenja registracija i naplata poreza i doprinosa“.
175. Intenzivirati primjenu i promociju projekata elektronske uprave.
176.Uvesti elektonsku upravu u Poresku upravu i Carinu Crne Gore.
177. Uvesti elektronske zdrastvene i radne knjižice.
178. Sprovesti praktičnu primjenu elektronskog potpisa i plaćanja preko interneta.
179. Intenzivirati realizaciju projekta  „Giljotina propisa“.
180. Znatno povećati efikasnost rada državne administracije kroz obuku i profesionalizaciju.
181. Usvojiti novu antimonopolsku politiku.
182. Uspostaviti pravnu sigurnost.
183. Usvojiti novi Zakon o izvršenju i obezbjeđenju.
184. Povećati stepen saradnje sudova, inspekcijskih službi, policije i carinskih organa.
185. Povećati brzinu rešavanja privrednih sporova.
186. Povećati efikasnost implementacije izvršnog postupka.
187. Podržati preduzetništvo u idejnom, institucionalnom i finansijskom smislu.
188. Podržati domaće preduzetnike koji su u stanju da uposle više od 5 novih radnika kroz bespovratna sredstva od 3.000 eura po novozaposlenom radniku.
189. Formirati konsalting firme i klastere.
190. Otkloniti barijere na svakom nivou deregulacijom poslovanja i drugim načinima.
191. Projekat RIA (Regulatory Impact Assesment – Regulatorna procjena uticaja) razvijati u novi pravni i institucionalni okvir.
192. Inovirati i usaglasiti Zakon o privrednim društvima, Zakon o obligacionim odnosima i Zakon o računovodstvu i reviziji i Pravilnik o kontrolnom okviru i sadržini računa kako bi se regulisao tretman gubitka.
193. Dopuniti Zakon o stečaju institutom automatskog stečaja.
IX.REGIONALNI RAZVOJ
U Crnoj Gori drastično su izražene razlike u regionalnom razvoju.
Sjever, u kojem živi 33% stanovništva, ima indeks društvene izopštenosti 5.9, što je duplo više nego u centralnom, a oko šest puta više nego u južnom dijelu Crne Gore.
Sjever je faktički sirovinska baza, sa kolonijalnim karakteristikama.
Takođe je izražena metropolizacija Crne Gore, jer u Podgorici radi oko 40% ukupnog stanovništva i stvara se preko 50% BDP-a.
Problem regionalnog razvoja je prije svega ekonomsko pitanje.
Mjere:
194. Usvojiti strategiju ravnomjernog regionalnog razvoja.
195. Definisati zakonsku regulativu iz ove oblasti, poput izmjene Zakona o koncesijama.
196. Uvesti stimulativne ekonomske mjere poreske politike u cilju ravnomjernog regionalnog razvoja.
197. Definisati potrebe za izgradnjom neophodne infrastrukture.
198. Povećati apsorpcioni kapacitet za povlačenje sredstava iz evropskih fodova.
199. Podsticati razvoj preduzetništva u manje razvijenim podrčjima.
200. Napraviti poseban akcioni plan za otklanjanje zaostajanja u ekonomskom razvoju sjevera Crne Gore.
X.RAZVOJ SELA
Migracije, ratovi, industrijalizacija, socijalistička i oligarhijska politika, svaki od ovih faktora na svoj način je opustošio i ostario selo.
Danas problem sela nije samo pitanje poljoprivrede, nego i pitanje socijalne, ekonomske, obrazovne, zdravstvene i infrastrukturne politike.
To je složen problem koji iziskuje sveobuhvatnu aktivnost da bi selo „živjelo“ dvanaest mjeseci, a ne samo nekoliko mjeseci na nekoliko ognjišta.
Mjere:
201. Sačiniti strategiju i akcioni plan razvoja sela.
202. Stimulisati otvaranje preduzeća u ruralnim sredinama kroz privatno-javno partnerstvo.
203. Podržavati i više afirmisati seosku omladinu i raditi na njihovom boljem položaju.
204. Zaustaviti migraciju prema urbanim centrima.
205. Stimulisati povratak ljudi na selo kroz podsticajne mjere poput zagarantovanog otkupa poljoprivrednih proizvoda.
206. Stimulisati socijalno preduzetništvo.
XI.JAVNA PREDUZEĆA
Partokratija je danas mnogo više izražena u Crnoj Gori nego što je je to bilo i u jednopartijskom sistemu.
Vrhuške DPS-a i SDP-a podijelile su Crnu Goru po interesnim atarima odakle crpe novac, zapošljavaju svoje supružnike i djecu, obezbjeđuju sebi stanove i kola, a ta javna preduzeća bilježe velike gubitke.
Tu praksu treba energično prekinuti i dovesti profesionalce da upravljaju javnim preduzećima.
Mjere:
207. Usvojiti novi zakon o javnim preduzećima.
208. Organizovati javna preduzeća kao društva kapitala.
209. Profesionalizovati upravljanje u javnim preduzećima.
210. Ukinuti upravne odbore i uvesti nadzor rada javnih preduzeća od strane države i opština koji su ih osnovali.
211. Posebna kontrola javnih preduzeća od strane Državne revizorske institucije.
212. Direktore javnih preduzeća birati na javnim konkursima, pozvati na odgovornost prije isteka mandata ako ne ispune plan i nagrađivati ih ako unaprijede poslovanje javnog preduzeća.
XII.JAVNE NABAVKE
Sistem javnih nabavki u Crnoj Gori je birokratizovan, netransparentan, podložan korupciji i diskriminaciji, monopolizovan od strane režima i njihovih interesnih preduzeća i grupacija.
Kako se radi o velikim finansijskim sredstvima, javne nabavke treba učiniti transparentnim, jednostavnim i efikasnim.
Mjera:
213. Usvojiti novi zakon o javnim nabavkama u svemu uslađen sa direktivama i standardima EU.
C. SOCIJALNA POLITIKA
Crna Gora je država gdje u osnovi ne postoji ni socijalna pravda
ni socijalna sigurnost.
Sistem socijalne zaštite je centralizovan, glomazan i neefikasan.
Birokratske procedure za ostvarivanje prava na socijalnu zaštitu su komplikovane i spore zbog neadekvatne evidencije i neumreženosti institucija.
Broj obuhvaćenih korisnika različitim oblicima i uslugama socijalne zaštite nedovoljan je u odnosu na stvarne potrebe.
Preko 78.000 građana prima neku vrstu socijalne pomoći,
a mnogo veći broj živi ispod granice siromaštva.
Socijalna davanja veoma su mala i kreću se od 19 do 120,70 eura.
Siromaštvo je vrlo izraženo kod mnogih socijalnih grupa – starih osoba, raseljenih lica, osoba sa invaliditetom, djece, Roma, ruralnog stanovništva, neobrazovanih i nezaposlenih.
Veza između nezaposlenosti i siromaštva je najdirektnija, tako da je jedan od glavnih uzroka siromaštva velika nezaposlenost.
Pored određene sličnosti sa zemljama u tranziciji i zemljama u razvoju, siromaštvo u Crnoj Gori ima i mnoge specifičnosti.
Krvavi raspad ranije domovine, ratovi, raseljavanje, izbjeglištvo, „prljava“ neoliberalna ekonomska ideologija, kriminogena privatizacija, hiperinflacije, odsustvo socijalne politike i istinske solidarnosti, nestanak pojedinih sektora i brojnih radnih mjesta postupno su i direktno proizveli sadašnju pogubnu socijalnu sliku Crne Gore.
Sa druge strane, socijalna politika u Crnoj Gori ne vodi se kroz neophodan višedimenzionalni pristup smanjivanju siromaštva,jer i pored određenih finansijskih sredstava koja se izdvajaju ne postoje dovoljni organizacioni kapaciteti, adekvatna koordinacija državnog i lokalnog nivoa, niti saradnja državnih institucija, nevladinog sektora i međunarodnog faktora.
Fenomen siromaštva ne posmatra se iz ugla solidarnosti,
nijesu definisani sektorski prioriteti,
a nedovoljna je profesionalna podrška i spremnost svih učesnika da aktivno i odgovorno djeluju u cjelokupnom procesu.
Crna Gora treba da bude uređena inkluzivna zajednica koja pruža ista prava i mogućnosti svima i tako doprinese razvoju i odgovornosti svakog pojedinca kroz zajedničko identifikovanje prioriteta i uspostavljanje sistemske podrške zasnovane na razvijenoj mreži različitih vrsta usluga dostupnih svima.
Mjere:
214. Uvesti „socijalni karton“ kako bismo konačno došli do pouzdanih podataka o socijalnom statusu svakog građanina Crne Gore, njegovih prihoda i imovinskog stanja.
215. Uraditi reviziju postojećih strategija poput Strategije o smanjenju siromaštva.
216. Izmijeniti zakonsku regulativu u oblasti socijalne politike, Zakon o socijalnoj i dječijoj zaštiti, Zakon o zapošljavanju, Zakon o penzijskom i invalidskom osiguranju, Zakon o zdravstvenom osiguranju i Porodični zakon.
217. Usvojiti zakon o humanitarnoj pomoći i donacijama.
218. Uvesti EU principe socijalne uključenosti, sa akcentom na socijalnoj inkluziji i socijalnoj integraciji.
219. Definisati minimalnu zaradu ili tzv. donju granicu siromaštva na nivou 50% prosječne zarade u državi, ispod koje se nijedan pojedinac ne smije naći, a država treba da garantuje taj egzistencijalni minimum.
220.Omogućiti zapošljavanje jednog člana porodice u porodicama gdje niko nije zaposlen,
prioritet dati samohranim roditeljima.
221. Učiniti da država svim punoljetnim građanima čija zarada je manja od egzistencijalnog minimuma dotira razliku do ove sume.
Ovaj minimum obezbijediti i svim nemoćnim i nezbrinutim građanima.
222. Obezbijediti fond za jednokratne pomoći namijenjen pojedincima i porodicama u kriznim situacijama.
223. Omogućiti otvaranje prodavnica za korisnike socijalne pomoći u kojima će zbog poreskih olakšica biti znatno niže cijene.
224. Voditi proaktivnu politiku u cilju rješavanja stambenog pitanja socijalno ugroženim licima.
225.Izvršiti reviziju rada i nadležnosti centara za socijalni rad u smislu poboljšanja njihove operativnosti, stručnosti i dostupnosti građanima,
a stimulisati proaktivan pristup rješavanju socijalne problematike i rad na terenu, a ne u kancelarijama.
226. Zbog sve većeg broja građana Crne Gore, koji se nalaze u zoni apsolutnog siromaštva otvoriti narodne kuhinje u svim gradovima.
227. Uspostaviti jasne kriterijume za smještaj u hraniteljske porodice, edukovati potencijalne hranitelje i promovisati hraniteljstvo kao dobru praksu.
228. Smanjiti porez na neke od osnovnih životnih namirnica: meso i mesne proizvode, ribu i riblje proizvode, voće i povrće, jestiva ulja i masti, mlijeko i mliječne proizvode, dvopek i keks, trajna peciva i kolače, tjestenine, osvježavajuće napitke i mineralnu vodu, za koje do sada nije bilo poreskih olakšica.
229. Učiniti da se porez na dodatnu vrijednost po stopi od 0% proširi i na odjeću i obuću namijenjenu djeci predškolskog uzrasta, na dječju hranu i higijenske potrepštine za djecu.
230. Obezbijediti dječji dodatak za svu djecu, bez obzira na zaposlenost njihovih roditelja i broja djece u porodici.
231. Omogućiti potpunu primjenu Zakona o zaštiti od nasilja u porodici, posebno u domenu centara za socijalni rad – zaštita djece i maloljetnih lica od nasilja, zlostavljanja i njihovo trajno zbrinjavanje.
232. Osnovati Volonterski centar Crne Gore.
233. Razvijati socijalno preduzetnistvo.
POLITIKE PREMA SOCIJALNIM GRUPAMA
XIII.POLITIKA PREMA RADNICIMA
Zbog loše sprovedenih privatizacija radnici su postali najveće žrtve tranzicije, tako da smo dobili novu socijalnu kategoriju kojoj je potrebna socijalna pomoć, a to je kategorija zaposlenih koji mjesecima ne primaju platu.
Svakodnevni su protesti i radikalni štrajkovi obespravljenih radnika, koji su nakon decenija rada ostali na ulici, gotovo bez mogućnosti za ponovno zaposlenje,a zbog povećanja starosne granice za odlazak u penziju njihov položaj je postao još nepovoljniji.
Rad na crno, koji je veoma izražen, kako kroz neformalni radni odnos, tako i kroz isplatu dijela zarada „na ruke“, čime su kroz zakidanje doprinosa oštećeni kako zaposleni tako i socijalni fondovi.
Poslodavci u najvećoj mjeri krše Zakon o radu ne poštujući četrdesetočasovnu radnu nedjelju, odnosno osmočasovno radno vrijeme,
često se ne poštuju prava na dnevni i godišnji odmor,
kao i na slobodan dan u dane državnih i drugih praznika,
jer su inspekcijske službe neefikasne i korumpirane.
Zbog neinformisanosti ili neznanja o svojiim pravima veliki broj radnika doveo je sebe u tešku situaciju potpisujući ugovore o radu često na sopstvenu štetu.
Obračun zarada u Opštem kolektivnom ugovoru nepovoljan je i nije u skladu sa stvarnim potrebama zaposlenih jer je neprilagođen realnim životnim uslovima.
Tako je prosječna zarada u Crnoj Gori duplo niža od minimalne potrošačke korpe za četvoročlanu porodicu.
Fond za solidarnu stambenu izgradnju zloupotrijebljen je i iskompromitovan.
Zato je neophodno hitno intervenisati.
Mjere:
234. Učiniti da država bude garant radničkih prava.
235. Ne dozvoliti da radnici budu najveći gubitnici tranzicije.
236. Izmijeniti Zakon o radu i Opšti kolektivni ugovor tako da se obezbijedi sigurnost radnika i onemogući grubo kršenje radničkih prava: nezakoniti otkazi, neisplaćivanje plata, neplaćanje poreza i doprinosa, neplaćanje prekovremenog rada, neplaćanje rada nedjeljom i praznicima, nepoštovanje prava na godišnji odmor.
237. Pojačati kontrolu i onemogućiti poslodavce da prijavljuju zaposlene na propisane minimalne doprinose, isplaćujući im ostali dio zarade „na crno“.
238. Uvesti u svim lokalnim upravama kancelarije besplatne pravne pomoći, kao savjetodavne ustanove kojoj radnici mogu da se obrate prije potpisivanja ugovora o radu ponuđenog od strane poslodavca.
239. Usvojiti stimulativna zakonska rješenja, koja bi podstakla poslodavce na potpisivanje kolektivnih ugovora, kako bi se uveo red i bolje definisala prava zaposlenih i sindkata kod poslodavca.
240. Edukovati radnike o pitanjima njihovih prava kako bi ih relaksirali od straha od otkaza.
241. Omogućiti radnicima prekvalifikaciju i usavršavanje u skladu sa potrebama tržišta rada.
242. Stimulisati sindikalni pluralizam.
Otvoriti široki socijalni dijalog radi dogovora o sadržaju „Socijalnog pakta“ kao temelja nove ekonomske, razvojne i socijalne politike.
243. Izmijeniti Zakon o penzijsko-invalidskom osiguranju u smislu smanjenja starosne granice za odlazak u penziju.
244. Stimulisati uvođenje II stuba reforme penzionog sistema.
245. Nacionalizovati Fond za solidarnu stambenu izgradnju, kako bi se preko njega gradili socijalni stanovi i omogućilo radnicima koji nemaju platežnu sposobnost da na tržištu sami kupe stan da mogu da koriste socijalne stanove u vlasništvu države po znatno nižoj zakupnini od tržišne.
246. Ustanoviti fond za žrtve tranzicije u koji bi se usmjeravala sredstva od prodaje i rentiranja oduzete imovine stečene nelegalnim putem.
XIV.POLITIKA PREMA LICIMA SA INVALIDITETOM
Od ukupnog broja stanovnika Crne Gore 10% osoba je sa invaliditetom.
Oni su nedovoljno integrisani u našu društvenu zajednicu.
Maltene su nevidljivi za javnost i ponekad nepotrebno ograničeni na svoje domove ili institucije.
Zbog nemogućnosti adekvatnog zapošljavanja veliki broj ovih lica nalazi se u stanju socijalne potrebe.
U Crnoj Gori mali procenat osoba sa invaliditetom uključen je u neku profitabilnu aktivnost, ali se svi oni ne smatraju zaposlenim.
Bez obzira na donošenje strategije i akcionih planova, kao i na zakonske regulative koje se tiču lica sa invaliditetom, još uvijek postoji značajna diskriminacija ovih lica i u oblasti obrazovanja, i zapošljavanja, kao i u sferi kulturnih i sportskih aktivnosti i uopšte integrisanja i aktivnog učešća u društvenom i javnom životu.
Za neke kategorije građana ne postoje razvijeni programi podrške, npr. nema razvijenih servisa za osobe sa psihičkim smetnjama.
Mjere:
247.Dosljedno realizovati Strategiju za lica sa invaliditetom
i sprovoditi odrednice iz Akcionog plana.
248. Realizovati subvencioniranje države u troškovima liječenja i rehabilitacije lica, a posebno djece sa invaliditetom.
249.Učiniti ortopedska i druga pomagala pristupačnim uz značajne državne subvencije ili kompletno pokriće troškova.
250. Omogućiti kontinuiranu rehabilitaciju u mjestu boravka ili odgovarajućoj zdravstvenoj ustanovi u Crnoj Gori.
251. Izdvajati iz budžeta značajne iznose za sportske i kulturne aktivnosti lica sa invaliditetom.
252. Razvijati programe podrške za osobe sa psihičkim smetnjama.
253. Formirati fond za finansiranje izgradnje ili kupovine stanova za lica sa invaliditetom koja to ne mogu ostvariti u okviru svoje porodice.
254.Obezbijediti finansijsku pomoć za samoorganizovanje lica sa invaliditetom,
a u saradnji sa Advokatskom komorom Crne Gore omogućiti im besplatnu pravnu pomoć za ostvarivanje njihovih zakonskih prava.
255.Značajno stimulisati zapošljavanje lica sa invaliditetom
256. Ukloniti građevinske i druge barijere za nesmetano kretanje lica sa invaliditetom, i omogućiti pristup svim javnim, obrazovnim i kulturnim ustanovama, ugostiteljskim i stambenim objektima te adekvatno korišćenje javnog saobraćaja i to sve u skladu sa normama razvijenog svijeta.
257. Učiniti da se socijalna davanja licima sa invaliditetom podignu na dostojanstven nivo.
XV.POLITIKA PREMA MLADIMA
Nedovoljan je broj mladih na mjestima odlučivanja.
Nezaposlenost,
neinformisanost i nedostatak kvalitetne ponude za provođenje slobodnog vremena ključni su problemi sa kojima se mladi suočavaju.
Dvadesetogodišnja vladavina jedne partije dovela je do toga da je među mladima prisutna apatija i inertnost
i gotovo potpuno odsustvo građanskog aktivizma.
„Odliv mozgova“ je u porastu i nemali broj biološki i intelektualno najkvalitetnijeg dijela stanovništva napušta Crnu Goru.
Sve manji broj mladih zasniva bračnu zajednicu.
Stanovništvo nam ubrzano stari.
Društvena marginalizacija mladih najgori je oblik trošenja društvenog kapitala.
O njima se najčešće govori u kontekstu delinkvencije, bolesti zavisnosti, ekscesa.
Međutim, nijesu društveni problem mladi, već nedovoljna zainteresovanost države za mlade predstavlja jedan od gorućih društvenih i političkih problema.
Mjere:
258. Gledati na mlade kao na društveni potencijal, a ne kao na društveni problem.
259. Omogućiti veće učešće mladih u procesima odlučivanja.
260. Sistemski podsticati zapošljavanja mladih.
Podsticati preduzetništvo mladih osoba.
261. Omogućiti da mladima tržište rada bude više dostupno, i to kroz odgovarajuće projekte i trening programe kojima mogu da prošire svoja znanja i veštine.
262. Omogućiti adekvatno stambeno zbrinjavanje mladih.
263. Podsticati sistemsko finansiranje lokalnih programa vezanih za mlade.
264. Unaprijediti zakonodavstvo koje se odnosi na potrebe mladih.
265. Podsticati političke stranke na veću zastupljenost mladih u predstavničkim tijelima.
266. Stimulisati građanski aktivizam mladih.
267. Izraditi nacionalnu strategiju za mlade.
268. Podsticati politiku za mlade zasnovanu na univerzalnim vrijednostima pluralističke demokratije i ljudskih prava koja će težiti ostvarivanju ciljeva kao što su pravda, poštovanje identiteta, nacionalne kulture, i stvaranje jednakih šansi za sve.
269. Podsticati volonterizam kod mladih, kao vid slobodne aktivnosti i doprinosa zajednici.
270. Promovisati mobilnost mladih uklanjanjem administrativnih i finansijskih barijera i podsticanjem razvijanja kvalitetnih projekata.
271.Osnovati nacionalnu agenciju za pitanja mladih
i fond za mlade.
272.Promovisati neformalnu edukaciju mladih,
kao i razvoj odgovarajućih oblika priznavanja iskustava i vještina koje su stečene prije svega u okviru organizacija civilnog društva i drugih oblika volonterskog angažovanja na lokalnom, nacionalnom i evropskom nivou.
XVI.POLITIKA PREMA PENZIONERIMA
U Crnoj Gori živi 110.000 penzionera.
Oko 64.000 ima primanja ispod prosječne mjesečne penzije od 280 eura, dok 29.700 penzionera prima ispod 180 eura, a čak oko 4.500 ispod 100 eura mjesečno.
Model usklađivanja penzija je neadekvatan.
Besplatna zdravstvena zaštita obezbijeđena je penzionerima iznad 65 godina,kao i dio ljekova kojih najčešće nema u javnim apotekama, pa su penzioneri prinuđeni da ih kupuju u privatnim apotekama.
Kako bi penzionerima omogućili dostojanstvenu starost treba preduzeti sljedeće mjere:
273. Obezbijediti rast penzija u skladu sa realnim troškovima života.
274. Obezbijediti da prosječna penzija ne bude manja od 65% od prosječne zarade na nivou države.
275. Promijeniti sadašnji neadekvatan način obračuna penzija tako da se usklađenost penzija vrši dva puta godišnje i da zavisi od rasta ili pada prosječne zarade na nivou države.
276. Uvesti socijalnu penziju tj. minimum ispod koga se ne smije naći ni jedan penzioner, a taj minimum će biti 50% od prosječne zarade u Crnoj Gori.
277. Država treba da subvencionira iz budžeta razliku do minimalne za one penzionere čija je penzija manja od nje.
278. Posebno voditi računa o zdravstvenoj zaštiti penzionera.
279. Voditi proaktivnu politiku za rješavanje stambenih potreba penzionera.
XVII.POLITIKA PREMA STARIM LICIMA
Crna Gora spada u evropske zemlje sa visokim indeksom starenja.
Starijih od 65 godina je preko l2% i približava se broju od 90.000 stanovnika.
Međutim, ne postoji pravi uvid u stanje u kojem se nalaze stara lica, u njihov socijalni i zdravstveni položaj,
kao ni brigu o njima i njihovim stvarnim potrebama.
U Crnoj Gori postoje samo dva državna doma za stare, u Risnu i Bijelom Polju, ukupnog kapaciteta 600 mjesta, što ne odgovara stvarnim potrebama.
Jedino u Nikšiću postoji centar za dnevni boravak starih lica.
Projekat kućne pomoći starim licima „Pomoć u kući“ kojim je bilo obuhvaćeno 1200 starih lica i uposleno 170 geronto domaćica u mnogim opštinama se više ne realizuje, iako postoji potreba da se nastavi sa ovim projektom.
Takođe, nema adekvatne organizacije da se starim licima da prioritet pri čekanju kod specijalističkih pregleda
i organizovanih redovnih posjeta samohranih i nedovoljno zbrinutih starih lica.
Mjere:
280. Preko Instituta za zdravlje sagledati stvarno stanje u vezi sa starim licima, posebno onim koja su u stanju socijalne potrebe i tuđe pomoći i njege.
281. Otvoriti kapacitete za stacionarnu njegu osoba starije životne dobi kojima je potrebna stalna medicinska pomoć i njega.
282. Otvoriti poludnevne, dnevne i privremene smještajne kapacitete i servise za pomoć i njegu u kući starih lica kroz organizovanje geronto domaćica, fizičko zbrinjavanje, socijalno-psihološku podršku, zdravstvenu kontrolu i pažnju.
283. Obezbijediti sredstva u budžetu lokalne samouprave za ove namjene, vodeći računa o regionalnoj ujednačenosti smještajnih kapaciteta.
284. Stimulisati poreskim olakšicama privatne investitore da ulažu u ove svrhe.
285. Nastaviti sa programom „Pomoć i njega u kući za stare i nemoćne osobe“ i obuhvatiti što veći broj korisnika u svim opštinama.
286. Otvoriti „Call centar“ stalno dostupan starim i nemoćnim licima.
287. Razvijati hraniteljstvo za stara lica.
288. Posebno definisati zdravstvenu zaštitu starih lica kako bi im se obezbijedio lakši i brži pristup za zadovoljavanje zdrastvenih potreba.
289. Pristup ljekovima i ostvarenju bonifikacija treba uprostiti i osloboditi od suvišne birokratizacije.
290. Starim i iznemoglim licima koja su u stanju socijalne potrebe i brige omogućiti dostavu jednog toplog obroka na kućnu adresu.
XVIII.POLITIKA PREMA PORODICI
Patrijarhalna porodica, kakvom možemo okarakterisati prosječnu porodicu u Crnoj Gori, nalazi se u stanju duboke krize i promjene položaja, uloge i značaja u savremenom društvu.
Današnja crnogorska porodica optrećena je mnoštvom problema: siromaštvo, nasilje unutar porodice, traganje za putevima slobode i samostalnosti njenih članova, gubljenje identiteta i uloge osnovne ćelije društvene strukture.
Poseban problem predstavljaju grupe i zajednice koje se javljaju sa namjerom da postanu alternativa klasičnoj porodici (kohabitacija, brakovi bez djece, samohrane majke, očevi sa djecom bez supruge).
Uporedo sa globalizacijom nastupila je i liberalizacija u društvu i društvenim odnosima od ekonomije do kulture.
Ona je pokrenula transformaciju svih tradicionalnih, konzervativnih i dogmatskih elemenata u društvenoj strukturi savremenog društva.
Krajem XX vijeka pod dejstvom globalizacije i liberalizacije došlo je do raspada socijalističkih društava i njihovog ulaska u proces tranzicije ka tržišnoj privredi i demokratiji.
U nekim od tih društava (kao što je bivša SFRJ) došlo je do otvorenih etničkih sukoba i izbijanja građanskog rata.
Ova pojava dovela je do razaranja velikog broja porodica i narušavanja ranijeg porodičnog života,
a to je praćeno izbjeglištvom, migracijama i gubljenjem porodičnih veza.
Iako je Crna Gora najmanje od bivših republika SFRJ osjetila te posljedice, ipak se veliki broj porodica u izbjeglištvu našao u Crnoj Gori.
Prosječna porodica u Crnoj Gori danas je veoma ugrožena.
Standard je na vrlo niskom nivou, dok je veliki broj na samoj ivici egzistencije.
Patologija porodice veoma izražena jer je veliki broj porodica koje imaju problem sa narkomanijom, alkoholizmom ili nasilnim ponašanjem nekog od članova.
Najveći broj mladih parova teško se odlučuje na sklapanje braka zbog materijalne nesigurnosti, nemogućnosti da zbog izraženog nepotizma nađu adekvatan posao i nemogućnosti da riješe stambeno pitanje.
Natalitet opada iz istih razloga,
a sve je veći broj razvoda,
nasilničkog ponašanja koje nerijetko ima i tragičan ishod.
Prisutan je i rast nasilničkog ponašanja kod djece i niz drugih negativnih pojava.
Istraživanja ukazuju da ovi problemi u velikoj mjeri postoje i u Crnoj Gori, ali u našem društvu, kao još uvijek prilično patrijarhalnom, ovakvi problemi se skrivaju od javnosti, jer je kod nas i dalje sramota priznati da ste siromašni, da imate člana porodice koji je narkoman, ili da trpite nasilje.
Većina pitanja koja su od egzistencijalne važnosti za porodicu nerješiva su bez šireg društvenog i institucionalnog angažmana i aktivnog učešća svih činilaca društva.
Mjere:
291.Unaprijediti zakonsku regulativu koja se odnosi na potrebe i probleme prosječne porodice u Crnoj Gori, kao što je sprečavanje nasilja u porodici, regulisanje prava i obaveza podstanara i stanodavaca, onemogućavanje kupovine alkohola maloljetnim licima i pojačane kaznene mjere za točenje alkohola maloljetnicima, pronatalitetne mjere itd.
292. Definisati zadatke pojedinih resora, nadležnih organa državne uprave i javnih ustanova u ispunjenju međunarodnih, ustavnih i zakonskih obaveza Crne Gore u vezi sa porodicom.
293. Politikom za porodicu, omogućiti lakšu i manje bolnu transformaciju tradicionalne porodice u savremenu porodicu sa zadržavanjem pozitivnih vrijednosti koje je baštinila crnogorska porodica, a koje se polako gube u procesima globalizacije.
294. Izgraditi konstruktivan i partnerski odnos s nevladinim organizacijama, kao i sa jedinicama lokalne samouprave u jačanju porodice kao nukleusa zdravog društva.
295. Podsticati organizovanje građana u udruženja koja se bave zaštitom prava porodica koje su u podstanarskom statusu.
296. Podsticati sve oblike zapošljavanja, samozapošljavanja i porodičnog preduzetništva, pridajući posebnu pažnju zapošljavanju mladih i stvaranju novih razvojnih mogućnosti u manjim mjestima i manje razvijenim krajevima, kako bi se poboljšala demografska slika Crne Gore.
297. Podsticati uvođenje sistema pronatalitetnih mjera.
298. Uvesti jednokratnu pomoć za svako novorođenče u visini prosječne plate u Crnoj Gori.
299. Nezaposlenim porodiljama omogućiti mjesečnu nadoknadu od 200 eura u trajanju od 12 mjeseci.
300. Omogućiti da Fond zdravstva pokriva troškove najmanje tri pokušaja potpomognute (vještačke) oplodnje.
301. Omogućiti besplatne udžbenike za prvake, sa tendecijom da se svake naredne godine obuhvati još jedan razred osnovne škole.
302. Porodicima sa više od troje djece obezbijediti besplatne udžbenike za osnovnu i srednju školu.
303. Stvoriti pravne, materijalne i druge pretpostavke da mladi bračni parovi dođu brže do stana.
304. Založiti se da se u okviru Centara za socijalni rad osnuje Porodično savjetovalište sa stručnim timom stalno dostupnom građanima za rješavanje porodične patologije.
305. Osnovati alimentacijski fond za djecu razvedenih roditelja koji izbjegavaju plaćanje alimentacije.
XIX.POLITIKA PREMA IZBJEGLIM I RASELJENIM LICIMA
Raspadom SFRJ došlo je do otvorenih etničkih sukoba i izbijanja građanskog rata, što je pruzrokovalo priliv velikog broja izbjeglih i raseljenih lica u Crnu Goru.
Prema zvaničnoj statistici u Crnoj Gori trenutno boravi 10.985 interno raseljenih lica sa Kosova, dok je broj raseljenih lica iz bivših jugoslovenskih republika 5.769.
Država nije vodila intenzivnu i proaktivnu politiku prema ovoj socijalnoj grupaciji, pa mnogi od njih koji su odabrali Crnu Goru za trajno utočište nalaze se u veoma lošem materijalnom položaju, na rubu egzistencije, u neuslovnim stambenim objektima, a nakon velikog požara u izbjegličkom naselju živi se u šatorima.
Zbog toga je neophodno hitno djelovati.
Mjere:
306.Izvršiti izmjene Zakona o državljanstvu u cilju izjednačavanja određenih kategorija izbjeglica sa crnogorskim iseljenicima.
307. Omogućiti jednak tretman izbjeglicama i raseljenim licima, kao i crnogorskim državljanima u vezi sa socijalnim davanjima.
308. Preduzeti maksimalne mjere u cilju naturalizacije izbjeglica i raseljenih lica.
309. Voditi proaktivnu politiku u pravcu stambenog zbrinjavanja izbjeglih i raseljenih lica.
310. Zajedno sa međunarodnom zajednicom rješavati pitanja izbjeglica.
311. Zajedno sa domicilnim zemljama rešavati pitanja izbjeglica.
D. DRŽAVNA POLITIKA
Izgradnja Crne Gore kao demokratske,
građanske,
ekološke,
prosperitetne i integrisane države,
zasnovane na vladavini prava,
u kojoj je obezbijeđeno ostvarivanje i zaštita ljudskih prava,
socijalna sigurnost,
nezavisnost institucija,
ravnomjeran i dinamičan razvoj,
efikasan i kvalitetan rad pravosudnih organa,
države koja bi bila i racionalna i efikasna, danas je deklarativni, a ne suštinski cilj.
Pojedini procesi su, čak, i retrogradni, jer su određeni interesima, neznanjem i nespremnošću režima i pojedinih struktura, a ne javnim interesom.
Uslov svih uslova izgradnje takve države je smjena režima,
preispitivanje prošlosti i sadašnjosti,
te postizanje konsenzusa svih relevantnih činilaca da se strateški upravlja sveukupnim razvojem i preduzimaju mjere i aktivnosti kako bismo u dogledno vrijeme imali drugačiju i modernu Crnu Goru,
u kojoj bi se svaki građanin osjećao sigurno i uvaženo
i doživljavao Crnu Goru kao svoj dom, bez obzira na svoju posebnost.
XX.SKUPŠTINA CRNE GORE
Skupština Crne Gore bi trebalo da bude osnovni konstituent parlamentarnog sistema i života,
središnji organ u sistemu vlasti,
centralno mjesto gdje se uspostavlja i donosi opštedruštveni konsenzus.
Skupština mora postati institucija od povjerenja u kojoj se donose strateške odluke,
gdje se procesi definišu i kontrolišu,
gdje se u velikoj mjeri ostvaruje princip suverenosti građana preko svojih suverenih predstavnika.
Skupštinski rad mora biti transparentan i principijelan.
Mjere:
312. Reafirmisati parlament i parlamentarizam tako da ima puni autoritet demokratskog narodnog predstavljanja.
313. Usvojiti zakon o Skupštini Crne Gore kojim bi se definisali prava i obaveze kao čvorišne tačke, unaprijedila pravno-sistemska uloga, modernizovalo funkcionisanje, uredio način donošenja zakona, posebno onih po hitnom postupku, unaprijedila kontrolna funkcija, pokretanje pitanja povjerenja i interpelacije cijele Vlade i pojedinog ministra i to sve izdiglo na mnogo viši nivo u odnosu na postojeći Poslovnik.
314. Usvojiti novi poslovnik Skupštine Crne Gore, kojim bi se definisala nova organizacija, broj i nadležnosti pojedinih odbora, sastav i djelokrug nadležnosti Kolegijuma, Predsjednik kao „spiker parlamenta“, poslanička pitanja, stručno-ekspertski kapaciteti podrške, usavršavanje i raspodjela sredstava.
315. Izmijeniti i dopuniti Zakon o izboru poslanika i odbornika tako da građani neposredno biraju narodne poslanike na bazi referenci kandidata, moralnih kvaliteta i sposobnosti da uspješno obavljaju zadatke.
Predsjednik Crne Gore i poslanici koji su dobrovoljno ostvarili penzije na osnovu tih funkcija, ne mogu se ponovo kandidovati za poslanike i Predsjednika.
316. Izmijeniti i dopuniti Zakon o finansiranju političkih partija tako da se finansijska sredstva stiču i troše na krajnje limitiran i transparentan način.
317.Pokrenuti izmjenu Ustava u dijelu ograničenju trajanja mandata za najviše državne funkcionere
XXI.VLADA CRNE GORE
Vlada Crne Gore u budućnosti mora sprovoditi odluke i garantovati poštovanje zakona.
Ova danas ne samo što ne donosi autonomne odluke,
ne da je ne krase znanje i analitičnost,
ne da ne radi u javnom interesu,
već ne poštuje ni odluke Skupštine Crne Gore,
i čak osniva i ukida ministarstva bez ikakve zakonske procedure.
Nova vlada će preispitati uredbe i rješenja na osnovu kojih postoji nepristojno mnogo pomoćnika ministara i službenika.
Preispitaće se dodjeljivanje naknada, nagrada, troškovi reprezentacije, procedure za dodjeljivanje stanova, službenih kola itd.
Neophodno je odrediti poziciju Vlade u sistemu vlasti,
njenu organizaciju,
princip rada
i obezbijediti javnost utroška sredstava.
Mjere:
318. Usvojiti zakon o Vladi Crne Gore kojim bi se utvrdila prava i obaveze, definisala organizacija, broj ministarstava, ministara, pomoćnika, definisali uslovi rada primjereno i veličini Crne Gore i sadašnjem stanju.
XXII.JAVNA UPRAVA
Javnu upravu u Crnoj Gori karakteriše pretjeran broj institucija i zaposlenih, posebno u odnosu na broj stanovnika, tako da smo u tom smislu jedan od najnegativnijih primjera u svijetu.
Javna uprava je neefikasna,
nizak je stepen profesionalnosti,
visok stepen korupcije, nepotizma, klijentelizma,
a prisutna je pretjerana papirologija u poslovanju.
Nedovoljno se koriste savremene inormaciono-komunikacione tehnologije,
slaba je informatička umreženost institucija,
nema podsticaja i stimulacije zaposlenih za inovacije i uspješan rad.
Jednom riječju, javna uprava u Crnoj Gori je preglomazna, preskupa, neefikasna i
u velikoj mjeri korumpirana.
Kao takva ne može odgovoriti ni crnogorskim potrebama ni zahtjevima Evropske Unije.
Njoj su potrebne temeljne i sveobuhvatne reforme.
Mjere:
319. Usvojiti zakon o javnoj upravi kojim bi se uspostavila kvalitetna organizacija, definisao njen karakter i podigao kvalitet ostvarivanja zaštite i prava građana, privrednih i drugih subjekata, racionalnost, efikasnost i odgovornost.
320. Izvršiti maksimalnu racionalizaciju javne uprave, eliminisati neproduktivne rashode i ukinuti nepotrebne državne organe i agencije.
321. Obezbijediti ostvarivanje principa tzv. „jednošalterskog“ rada uprave.
322. Instalirati i implementirati savremene informaciono-komunikacione tehnologije u javnoj upravi i time ukinuti nepotrebnu papirologiju.
323. Kontinuirano vršiti stručno usavršavanje zaposlenih u javnoj upravi.
324.Smanjiti birokratske procedure,
obezbijediti otvorenost i efikasnost rada javne uprave posebno u dijelu neposrednog kontakta sa građanima.
325. Dosljedno sprovoditi princip da kod zahtjeva „ćutanje administracije znači odobravanje“.
326. Izvršiti reformu i modernizaciju rada ispekcijskih službi.
XXIII.DECENTRALIZACIJA
Sistem uprave u Crnoj Gori je na svim nivoima izrazito centralizovan.
Bez obzira na to što su poslednjih godina u cilju reforme lokalne samouprave doneseni mnogi zakonski i podzakonski akti, paradoksalna je činjenica da je lokalna samouprava danas manje nezavisna, autonomna i liberalna, nego devedesetih kada je navodno počeo proces tranzicije, reformi i parlamentarne demokratije.
Uprkos činjenici da je usvojena Evropska povelja o lokalnoj samoupravi i da je integrisana u zakonodavni sistem Crne Gore,te da se deklarativno lokalna samouprava reformiše u smislu prilagođavanja evropskim standardima, realnost pokazuje nešto sasvim drugo.
Zakon o izboru odbornika nije razdvojen od Zakona o izboru poslanika, što lokalnu samoupravu čini politički i partijski centralizovanim modelom.
Na modelima fiskalne decentralizacije radi se nekih desetak godina, ali su oni više demokratska kozmetika nego model koji je u funkciji osamostaljenja lokalne uprave.
Izmjenama Zakona o lokalnim komunalnim taksama opštinama su uskraćeni prihodi od postavljanja infrastrukturnih objekata - prenos električne energije, telekomunikacija i sl, tako da je opština svedena na izvorne prihode od poreza na nepokretnosti i još par sitnih poreza i prireza i lokalnih administrativnih taksi, što je čini izuzetno zavisnom i kontrolisanom od Vlade.
Kroz konfuzno definisan reciprocitet u pogledu koncesionih naknada u Zakonu o finansiranju lokalne samouprave između države i opštine očigledno je zapostavljanje jedinica lokalne samouprave.
I Zakon o teritorijalnoj organizaciji čista je politička konstrukcija.
Korupcija na lokalnom nivou veoma je izražena.
Svi akcioni planovi na lokalnom nivou kao što su Lokalni akcioni plan za mlade, Lokalni akcioni plan za borbu protiv korupcije, Lokalni akcioni plan za ekologiju, Lokalni akcioni plan za rodnu ravnopravnost jesu „mrtvo slovo“ na papiru, a ne strateški dokumenti koji treba da unaprijede kvalitet i podignu administrativni nivo usluge na lokalnom nivou tako da lokalna samouprava bude servis građana.
Zajednica opština Crne Gore potpuno je nefunkconalno tijelo koje nije ispunilo zadatak da doprinese reformi i unapređenju opština.
Loši modaliteti za uspostavljanje međunarodne saradnje doprinose nezainteresovanosti kvalitetnih investitora
i nemogućnosti uvođenja kvalitetnih praksi i dobrih međunarodnih iskustava.
Mjere:
327. Izmijeniti Zakon o teritorijalnoj organizaciji Crne Gore.
328. Omogućiti formiranje novih opština (kao što su Golubovci, Grbalj, Tuzi, Petnjica, Petrovac, Sutomore), uz ekonomsku opravdanost i podršku većine građana na lokalnom referendumu, u skadu sa izmijenjenim Zakonom o teritorijalnoj organizaciji Crne Gore.
329. Izmijeniti Zakon o lokalnoj samoupravi.
330. Izmijeniti Zakon o finansiranju lokalne samouprave u cilju unapređenja modela finansijske samostalnosti lokalnih samouprava.
331. Usvojiti zakon o izboru odbornika u kome bi se definisao način neposrednog biranja predstavnika u lokalnom parlametu, kao i izbor predsjednika opštine odnosno gradonačelnika neposrednim putem.
332. Izvršiti funkcionalnu i fiskalnu decentralizaciju i u tom cilju izmijeniti i uskladiti neophodnu zakonsku regulativu.
333. Redefinisati nadležnosti lokalnih samouprava u skladu sa ekonomskom i administrativnom snagom, odnosno fiskalnim kapacitetom.
334. Redefinisati kriterijume za izdvajanje tekućih i kapitalnih sredstava lokalnim samoupravama iz državnog budžeta.
335. Povećati udio lokalnih samouprava u prihodima javnog sektora.
336. Izmjeniti set poreskih zakona u cilju povećanja udjela prihoda od poreza koji ostaje opštinama.
Redefinisati udio koji pripada opštinama od koncesionih naknada.
337. Redefinisati pitanja obaveza, odgovornosti, značaja i funkcionalnosti Zajednice opština.
338. Naći efikasan model suzbijanja korupcije na lokalnom nivou.
339. Uvesti institut nadzornog odbora za kontrolu funkcionisanja lokalne uprave, posebno kada je u pitanju korupcija na lokalnom nivou.
340. Integrisati osobe sa invaliditetom u sistem javnih politika na lokalnom nivou i socijalno ranjivih kategorija, kao i RAE populacije.
XXIV. PRAVNA DRŽAVA
Crna Gora je danas zatočena država.
U njoj ne postoji vladavina prava kao temelj jednakosti i nediskriminacije, i stvaranja pravne sigurnosti pojedinca, ali i čitavog društva, što je osnovni preduslov privrednog, društvenog i političkog razvoja.
Postoji veliko nepovjerenje građana u sudstvo.
Uslov svih uslova da Crna Gora postane pravna država i da u njoj caruje vladavina prava jeste postojanje političke volje za potpunom nezavisnošću institucija sistema, posebno sudstva i tužilaštva.
Izgradnja modernog i efikasnog pravosuđa je prioritetni i visoki zahtjev, kako bi se dostigli evropski standardi u pogledu stručnosti, ažurnosti, dostojnosti i zakonitosti u postupanju sudova i sudija,
kako bi bio efikasan postupak izvršenja sudskih odluka i sistem disciplinske i druge odgovornosti sudija u slučaju nestručnosti i korupcije,
da bi najzad, ili prije svega, sudija bio autoritet, a građanin imao visoko povjerenje u sudove.
Mjere:
341. Usvojiti zakon o lustraciji.
342.Pokrenuti inicijativu za izmjene Ustava u pogledu obezbjeđivanja dodatnih ustavnih garancija nezavisnosti i efikasnosti pravosuđa, kroz odrednicu da se kvalifikovanom dvotrećinskom većinom svih poslanika u Skupštini Crne Gore biraju članovi Sudskog savjeta, Predsjednik Vrhovnog suda, Vrhovni državni tužilac i Zaštitnik ljudskih prava i sloboda.
343.Uvesti novi model izbora Sudskog
i Tužilačkog savjeta.
344.Izvršiti reizbor Sudskog
i Tužilačkog savjeta.
345. Izvršiti hitne i sveobuhvatne reforme pravosuđa kroz reizbor sudija.
346. Zabraniti kumulaciju sudskih funkcija u jednoj ličnosti.
347. Dostići evropske standarde u pogledu stručnosti, ažurnosti, dostojnosti i zakonitosti u postupanju sudova i sudija, kako bi se vratilo poljuljano povjerenje građana u sudstvo.
348. Unaprijediti sistem stručnog osposobljavanja kandidata za sudije i kontinuirano sistematsko unapređenje znanja i ukupnih sposobnosti sudija u toku vršenja sudske funkcije, uključujući i usavršavanje vještina za upravljanje sudskim procedurama.
349. Izričito kroz zakonsko rješenje utvrditi da država odgovara za štetu pričinjenu odlukom sudije koja nije zakonita.
350. Uvesti efikasan sistem disciplinske i druge odgovornosti sudija u slučaju nestručnog i nesavjesnog rada, korupcije i drugih oblika materijalne nedostojnosti.
351.Usvojiti mjere radi poboljšanja komunikacije s građanima
i transparentnijeg rada pravosuđa u cjelini,
kao i efikasnijeg rješavanja pritužbi građana.
352. Izmijeniti i dopuniti Zakon o krivičnom postupku.
353. Izmjeniti i dopuniti Krvični zakonik.
354. Insistirati na normativnim i drugim mjerama kojima će se omogućiti djelotvorna kontrola i istraga u slučajevima policijske torture.
XXV.BORBA PROTIV ORGANIZOVANOG KRIMINALA I KORUPCIJE
U Crnoj Gori ne postoji politička volja za suočavanje sa izazovom borbe protiv organizovanog kriminala
i korupcije.
Naprotiv, postoji sprega vrha vlasti sa organizovanim kriminalom.
Veliki je broj nerazriješenih ubistava: novinara, policijskih službenika, ili napada na novinare i političke oponente.
Kada je u pitanju borba protiv organizovanog kriminala, tada je ona krajnje selektivna, pojedinačna i služi za politički obračun pojedinih političko-kriminogenih struktura u vrhu vlasti,
dok borba protiv korupcije nije ni započela.
Preventivne mjere ni ne postoje.
Zakonodavna regulativa nije zaokružena.
Postojeće strategije su „mrtvo slovo“ na papiru.
Zato je Crna Gora prokazana kao čvorište, tranzitna ruta ili prostor u kome su organizovani kriminal i korupcija dominantni.
Zato je često predmet negativnih naslova u eminentnim inostranim medijima.
Zato će Crna Gora i otpočeti pregovore poglavljima 23 i 24 koji se bave između ostalog i borbom protiv organizovanog kriminala i korupcije.
Zato je Crnoj Gori uveden nadzor Europola – Evropske policije.
Mjere:
355.Inovirati Stategiju borbe protiv korupcije i organizovanog kriminala
i Akcioni plan za njeno sprovođenje.
356.Izvršiti analizu kriminogene scene, infiltracije organizovanog kriminala u legalni ekonomski sektor, špekulacija na tržištu kapitala, pranja novca kroz proces privatizacije, kupovinu nekretnina, igre na sreću i izgradnju građevinskih objekata, vlasništvo of šor firmi,
i ispitati učešće visokih državnih funkcionera i policijskih i obaveštajnih struktura u krijumčarenju cigareta, droge i ljudi.
357. Rasvijetliti ubistva i napade na novinare, policijske funkcionere i političke oponente.
358. Jačati kaznenu politiku posebno u domenu šverca narkotika preko Crne Gore.
359. Postojeću Upravu za antikorupcijsku inicijativu, osnovanu uredbom Vlade, zamijeniti Agencijom za borbu protiv korupcije koju bi osnovala Skupština zakonom.
Na čelo te Agencije postaviti uglednu ličnost, dokazanog profesionalaca bez političke pozadine.
360. Zakonom definisati nadležnosti Agencije koja bi morala biti nezavisna sa dovoljnim budžetom da sprovede sve neophodne mjere i radnje, sa određenim nadležnostima izvršne vlasti, a imala bi i specijalne policajce pred kojima se niko ne može pozvati na imunitet.
361.Sprečavanje konflikta interesa i kontrola imovine javnih funkcionera takođe bi se nalazili među nadležnostima Agencije,
a zakonski bi se propisala krivična odgovornost funkcionera koji ne prijavljuju svoju imovinu.
Agencija bi imala puna ovlašćenja da podnese krivičnu prijavu protiv funkcionera koji na vrijeme ne prijave svoju imovinu.
Uvesti kaznenu mjeru do 5 godina zatvora za one koji ne prijave svoju imovinu.
362. Doslovno inplementirati Konvenciju Savjeta Evrope i domaćeg zakonodastva o zamrzavanju i konfiskaciji imovine stečene korupcijom i kriminalom.
363. Usvojiti Zakon o isnajderima (ili tkz. zviždačima), ljudima koji prijavljuju koruptivne radnje pojedinaca ili grupa nadležnim organima.
364. Insajdere obavezno zaštiti od otkaza i osvetoljubivih postupaka prijavljenih osoba koje bi mogle ugroziti bezbjednost insajdera.
365. Usvojiti zakon o odbacivanju tužbi, kojim bi se jasno definisale procedure i kriterijumi za odbacivanje tužbi.
366. Poseban akcenat staviti na podizanje stručne i tehničke osposobljenosti specijalizovanih organa za otkrivanje kriminala i korupcije.
367. Poboljšati saradnju policije i društvenih kontrolnih i antikorupcijskih institucija, posebno u sferi javnih nabavki i privatizacije.
368. Podići na viši nivo saradnju cjelokupnog upravnog, bezbjednosnog i pravosudnog aparata i udruženo djelovanje u borbi protiv korupcije.
369. Podići efikasnost pravosudnog sistema u sankcionisanju organizovanog kriminala i korupcije.
370.Uspostaviti uspješnu saradnju sa odgovarajućim međunarodnim institucijama i službama, kao i organima susjednih država, u cilju efikasnije borbe protiv organizovanog kriminala,
narko kartela,
trgovine ljudima,
krijumčarenja oružja
i protiv svih oblika terorizma.
371. Preispitati postupak sprovođenja svih privatizacija za koje postoji sumnja da su urađene na protivpravan način.
372. Inicirati ustavne promjene u smislu nezastarijevaja djela organizovanog kriminala.
373. Uvesti obavezne kontrole imovine, prihoda i rashoda, kao i plaćanje poreza lica na važnim funkcijama u pravosuđu, policiji i državnoj upravi koje su podložne zloupotrebama.
374. Zaokružiti regulatorni pravni okvir kroz donošenje „Zakonodastva nužde“ a koji će da čine Zakon o reviziji privatizacije, izmjene Zakona o konfliktu interesa i set antimonopolskih propisa.
375. Stimulisati aktivno učešće građana, civilnog sektora i nosioca političke vlasti u borbi protiv korupcije.
XXVI.LJUDSKA PRAVA I GRAĐANSKE SLOBODE
Crna Gora nije država za koju se može reći da je pokazala predanost u zaštiti prava svakog pojedinca
i prava manjinskih naroda,
kao ni u uspostavljanju i čuvanju socijalnih prava
i u širenju građanskih sloboda.
Sve je to u povoju i postoji samo deklarativno zalaganje, ali ne i suštinsko.
U mnogim područjima zaštite ljudskih prava još uvijek nije dostignut zadovoljavajući nivo, te su pojedine društvene grupe i dalje diskriminisane,
a pojedinačna prava i slobode im se često osporavaju.
Nesprovođenje zakonske regulative, ali još više kreiranje javnog mnjenja i javni pritisak, dovode do sužavanja i ograničavanja sloboda izbora.
Zapošljavanje u državnim i javnim istitucijama, osim partijskim i rođačkim, obojeno je i nacionalnim predznakom.
Zakon o rodnoj ravnopravnosti nije zaživio.
Zastupljenost žena na mjestima odlučivanja je na vrlo niskom nivou, pa je procenat žena u Skupštini najniži u regionu.
Bez paritetne zastupljenosti žena i muškaraca u političkom i ekonomskom prostoru u širem smislu, ne može biti napretka društva u pravcu socijalne pravde, slobode, sigurnosti i prosperiteta.
Izuzetno je važno i društveno integrisati izbjegla i raseljena lica koja su utočište od ratova u okruženju našla u Crnoj Gori.
Mjere:
376. Pokrenuti promjene Ustava kojima će se precizno definisati manjinski narodi u Crnoj Gori.
377. Definisati novu državnu politiku prema manjinama, koja će stimulisati integraciju, a spriječiti segregaciju, obezbjeđivanjem poštovanja manjinskih prava u skladu sa Okvirnom konvencijom za zaštitu manjina i Ustavom Crne Gore i dosljedno sprovoditi mjere afirmativne akcije.
378. Značajno i što prije povećati zastupljenost nacionalnih manjina u tijelima javne uprave, pravosudnim tijelima, te u predstavničkim tijelima lokalne samouprave.
379.Omogućiti manjinskim narodima obrazovanje i informisanost na maternjim jezicima,
kao i izučavanje istorije svoga naroda.
380. Ojačati ulogu zaštitnika ljudskih prava kroz izmjene zakonske regulative.
381. Nadzirati sprovođenje Zakona o zabrani diskriminacije.
Obezbjediti slobodna pristup informacijama i zaštitu ličnih podataka uz punu primjenu preporuka i standarda EU.
382. Pokrenuti dopunu Ustava Crne Gore kojim treba obezbijediti da uz crnogorski jezik i srpski jezik ijekavskog izgovora dobije status službenog, jer njime govori najveći broj građana.
383. Pojačati kontrolnu ulogu Parlamenta u pogledu ostvarenja zaštite i ispitivanja kršenja ljudskih prava.
384. Kroz podsticajne mjere povećati učešće žena, kao manje zastupljenog pola u javnom i političkom životu i na mjestima odlučivanja.
385. Obezbijediti poštovanje slobode pojedinca za zasnivanja porodice i rađanja djece.
386. Uloga države treba da bude da zakonski omogući svima koji žele dijete da imaju osnovne uslove za odgajanje djeteta.
387. Kroz zakonsku regulativu omogućiti da pravo na medicinski potpomognutu oplodnju imaju i žene koje nijesu u braku.
388.Omogućiti jednakost svih vjerskih zajednica,
kao i potpunu slobodu u izražavanju vjerskih uvjerenja.
389. Proklamovano načelo o odvojenosti Crkve od države izdići na nivo neprikosnovenog pravila.
Nedopustivo je da država sudi i presuđuje o stvarima koje su unutrašnje pitanje Crkve ili da se Crkva miješa u vođenje državne politike.
390.Obezbijediti toleranciju i nediskriminaciju prema manjinskim grupama
i obezbijediti poštovanje slobodne odluke pojedinca za izbor životnog stila.
XXVII.SPOLJNA POLITIKA
Stalan i dinamičan razvoj međunarodne saradnje i komunikacije u svim oblastima društvenih odnosa,
praćen tehnološkim napretkom
i rastućom međuzavisošću savremenih država u oblasti politike, bezbjednosti i privrede, osnovne su karakteristike svijeta u kojem živimo.
Od odnosa sa drugim državama i međunarodnim organizacijama zavisi ostvarivanje naših vitalnih državnih i nacionalnih interesa na svim poljima.
To iziskuje nužnost formulisanja i sprovođenja ozbiljne i nacionalno odgovorne spoljne politike.
Pitanje Balkana i dobrih odnosa sa susjedima, imajući u vidu dalju a posebno blisku prošlost, nezavršenost nekih procesa, kao i multietničnost Crne Gore, iziskuje posebnu pažnju i usaglašene stavove.
Pitanje Prevlake i razgraničenja sa Hrvatskom jedino je otvoreno pitanje u odnosima sa susjedima.
Današnja spoljna politika i diplomatija Crne Gore po mnogo čemu su daleko od onog što su savremeni trendovi i naše potrebe, kad su u pitanju usaglašeni ciljevi, njihovo ostvarenje, zakonska regulativa i kadrovski potencijal.
Naša diplomatija je danas postala stjecište i uhljebljenje „zaslužnih“ partijskih kadrova,  njihovih porodica i klijentelističkih krugova.
Na bruku Crne Gore, pojedini ambasadori i visoke diplomate su čak i optuženi za međunarodni kriminal i razna krivična djela.
Mjere:
391. Usvojiti strategiju spoljne politike imajući u vidu geopolitički položaj Crne Gore kao evropske, balkanske i mediteranske zemlje.
392. Umjesto uljepšavanja medjunardnog imidža Crne Gore skupim finansiranjem lobista, neopohodno je izgrađivati spoljno političku reputaciju zemlje na bazi afirmacija unutrašnjih vrijednosti i doslednih poštovanja međunarodnih normi.
393.Izmijeniti i dopuniti Zakon o vanjskoj politici kojim bi se smanjile postojeće ogromne nadležnosti Ministra vanjskih poslova,
uspostavio novi način usaglašavanja vanjske politike,
racionalizovala diplomatska i konzularna mreža predstavništava.
394.Izvršiti reizbor ambasadora i diplomatskih predstavnika Crne Gore u inostranstvu na bazi profesonalnih kriterijuma
395. Racionalizovati broj ambasadora i diplomatskih predstavnika Crne Gore u inostranstvu.
396. Formirati novu ekspertsku komisiju, koja bi stvarno radila na rješavanju pitanja Prevlake i zaštiti državnih interesa Crne Gore.
397. Jačati ekonomsku diplomatiju.
398.Podržavati regionalnu stabilnost,
dobrosusjedske odnose
i evropsku budućnost svih država Jugoistočne Evrope.
399. Rješavati pregovorima sa susjedima i međunarodnim institucijama pitanja izbjeglica, dvojnog državljanstva, krivične odgovornosti za ratne zločine, nadoknada za materijalne gubitke.
400. Definisati prioritete u multilateralnoj saradnji kako bi se ostvarili dugoročni i strateški interesi Crne Gore.
XXVIII.POLITIKA PREMA DIJASPORI
Crna Gora ima veliku dijasporu.
Više je naših sunarodnika van Crne Gore nego u njoj.
Ta činjenica je, međutim, zanemarena i neiskorišćena.
Maćehinski odnos, nemar i politička nebriga države prema dijaspori karakteristika je dosadašnje politike.
Mjere:
401. Usvojiti novu politiku prema dijaspori.
402. Nakon široke javne rasprave u kojoj bi aktivno učestvovala i sama dijaspora putem svojih klubova i udruženja, redefinisati Nacionalnu strategiju za odnose sa dijasporom i dosljedno je sprovoditi.
403. Jasno pokazati da postoji politička volja države za rješavanje problema dijaspore, bez obzira na njihovu nacionalnu, ideološku, vjersku ili neku drugu posebnost.
404. Inicirati popis našeg stanovništva u stranim zemljama.
405. Omogućiti dijaspori pravo glasa u ambasadama i diplomatsko-konzularnim predstavništvima Crne Gore u zemljama gdje žive.
406. Obezbijediti sigurnost ulaganja i povratiti povjerenje dijaspore za konkretnu ekonomsku saradnju kroz realizaciju projekata u Crnoj Gori.
407. Dodatno stimulisati, kroz poreske olakšice, ulaganja dijaspore u nerazvijena područja.
408. Efikasnije realizovati obrazovne i kulturne programe u dijaspori u cilju izbjegavanja asimilacije i očuvanja identiteta.
XXIX.EVROPSKE INTEGRACIJE
Da bi Crna Gora u dogledno vrijeme postala uistinu uvažena i srednjerazvijena evropska država potrebno je uz širok konsenzus učiniti mnogo toga.
Mjere:
409. Usvojiti nacinalni program evropskih integracije za period 2012-2016. godine.
410. Sačiniti cost-benefit analizu evropskih integracija po svim segmentima i kumulativno.
411. Uraditi reviziju Komunikacione strategije za informisanje javnosti o Evropskoj uniji i pripremama Crne Gore za članstvo.
412. Uspostaviti institucionalnu ravnotežu između Skupštine i Vlade Crne Gore u pitanju evropskih integracija.
413. Uključiti sve relevantne činioce u proces evropskih integracija: opoziciju, NVO sektor, univerzitete, sindikate.
414. Preispitati i dopuniti personalni sastav pregovarača.
415. Sačiniti pregovaračku platformu.
416. Zaštititi interese Crne Gore u segmentima o kojima se pregovara.
417. Poslije završetka skrininga efikasno raditi na zatvaranju pojedinih poglavlja.
418. Postići zadovoljavajuće administrativne kapacitete.
419. Povećati apsorpcione mogućnosti Crne Gore za korišćenje sredstava evropskih fondova.
420. Osnovati Centralnu agenciju za finansiranje i ugovaranje programa i projekata EU.
421. Obezbijediti veću informisanost građana kada su u pitanju odluke koje se tiču njihovog svakodnevnog života, a sve u cilju doprinosa legitimnosti procesa integracija u EU.
XXX.ODBRANA I NACIONALNA BEZBJEDNOST
Sistem bezbjednosti Crne Gore koncepcijski je nedorečen i praktično nedovršen da bi na kvalitetan način odgovorio unutrašnjim, regionalnim, a posebno globalnim izazovima kao što je borba protiv organizovanog kriminala.
Apsurdno je da ovakvo stanje traje i pored činjenice da u odnosu na broj stanovnika i veličinu države imamo najbrojniju policiju.
Strategija nacionalne bezbjednosti nije prošla kroz odgovarajuću proceduru stručne i javne rasprave.
Njom se na adekvatan način ne regulišu nadležnosti i postupanja državnih organa, posebno u kriznim situacijama.
Nije uspostavljena jedinstvena služba spasavanja i zaštite na moru.
Gradjanima se mora obezbijediti da na posebno organizovanom referendumu odluče o pristupanju ili nepristupanju Crne Gore u NATO.
Nova Vlada neće dovoditi u pitanje poštovanje svih dosadašnjih medjunarodnih sporazuma u oblasti bezbjednosti.
Mjere:
422. Osnovati posebnu Komisiju za preispitivanje zloupotreba i masovnih kršenje ljudskih prava službi bezbjednosti u prethodnom periodu.
423. Temeljno reformisati Agenciju za nacionalnu bezbjednost, staviti je pod punu civilnu demokratsku kontrolu.
424. Preispitati učešće visokih funkcionera ANB-a i policije u organizovanom kriminalu i ubistvima.
425. Tajne dosijee učiniti dostupnim.
426. Izmijeniti i dopuniti Zakon o policiji.
427. Usvojiti novu strategiju nacionalne bezbjednosti Crne Gore.
428. Usvojiti strategiju razvoja i djelovanja policije Crne Gore.
429. Usvojiti strategiju razvoja i djelovanja vojske Crne Gore.
430. Učiniti da sistem bezbjednosti bude zasnovan na realnim ekonomskim mogućnostima i potrebama građana Crne Gore.
431.Povećati operativne sposobnosti policije
i vojske Crne Gore.
432. Odvojiti nadležnosti vojske i policije.
433. Povećati profesionalne kadrovske kapacitete vojske i policije.
434. Formirati Centar za krizne situacije
i Službu za zaštitu i spasavanje na kopnu i moru.
XXXI.DRŽAVNI I NACIONALNI SIMBOLI I MEĐUNACIONALNO POMIRENJE
Da bi zaštitio svoje nezaslužene pozicije i nelegalno stečeno bogastvo, režim promoviše sebe kao jedinog zaštitnika države Crne Gore.
Istovremeno onemogućava da zaživi proces postizanja opšteg konsenzusa o pitanju državnih simbola, bilo da je u pitanju grb, zastava ili himna, bilo da se radi o upotrebi nacionalnih simbola.
To uzrokuje nezadovoljstvo velikog broja građana koji žive u Crnoj Gori jer se osjećaju diskriminisanim.
Mjere:
435. Inicirati dopunu Ustava, tako da Crna Gora pored postojeće Državne zastave dobije i Narodnu zastavu crveno-plavetno-bijele boje, koja ima utemeljenje u ustavnom kontinuitetu, istoriji i tradiciji Crne Gore.
436. Usvojiti novi Zakon o državnim simbolima, kojim bi se po FIAV pravilima, pored Državne zastave, definisale i Narodna zastava, Civilne i Ratne zastave, Položajne zastave, opštinske zastave, kao i način njihove upotrebe, zatim simboli svih bezbjednosnih službi.
Ovim zakonom bi se i uredilo da postojeća himna „Oj svijetla majska zoro“ bude skraćena za poslednje dvije strofe.
437. Usvojiti zakon o upotrebi međunarodnih simbola.
438. Formirati kancelariju za simbole pri kojoj bi se vodio Registar sadašnjih i starih simbola koji se štite.
439. Deklaracija o pomirenju, koju su sačinili istaknuti intelektualci iz Crne Gore početkom 2012. godine predstavlja dio programskih načela Programa DF.
XXXII.ZELENA POLITIKA
Ustavna odrednica da je Crna Gora ekološka država u realnom životu pretvorila se u svoju surovu suprotnost.
„Prljavom privatizacijom“ Crna Gora je uistinu postala prljava.
Ljudska pohlepa i primitivizam su trajno uništili mnoge resurse, a mnogi su devastirani.
Za ekološku sanaciju „crnih ekoloških tačaka“,
eliminaciju „ekološkog genocida“
i postizanje standarda EU,
te za zatvaranje poglavlja o ekologiji trebaće i milijarde eura, a i vremena.
Prizora primitivizma ima premnogo: od otvorenih kontejnera u „urbanim“ sredinama, smetlišta kraj vodotoka i u njima, smeća i otpada pokraj magistralnih saobraćajnica i ugostiteljskih objekata, uništenih turističkih destinacija, posječene šume, do intenzivne eksploatacije pijeska iz naših rijeka, „divlje gradnje“, odvoda fekalija na samim kupalištima i mnogo čega što ne priliči civilizovanom društvu.
Činjenica da su kaznene norme za devastiranje životne sredine još uvijek date u dinarima a ne u eurima sama po sebi dovoljno govori.
Crnoj Gori treba, kada je ekologija u pitanju, veliko spremanje i čišćenje.
Mjere:
440. Usvojiti novi Zakon o životnoj sredini.
441. Usvojiti novi Zakon o moru.
442. Usvojiti novi Zakon o morskom dobru.
443. Usvojiti novi Zakon o zaštiti prirode.
444. Usvojiti novi Zakon o održavanju čistoće, pripremanju i korišćenju otpada.
445. Usvojiti novi Zakon o procjeni uticaja na životnu sredinu.
446. Usvojiti novi Zakon o komunalnim djelatnostima.
447. Usvojiti novi Zakon o inspekcijskom nadzoru.
448. Usvojiti novi Zakon o prekršajima.
449. Usvojiti novi Zakon o nacionalnim parkovima.
450. Inovirati Nacionalnu strategiju održivog razvoja.
451. Sačiniti i dosljedno sprovoditi akcioni plan održivog razvoja do 2016. godine
452. Unaprijediti institucionalnu, organizacionu saradnju i efikasnost rada Ministarstva za održivi razvoj i turizam i Agencije za zaštitu životne sredine sa drugim nadležnim institucijama na državnom i lokalnom nivou.
453. Uspostaviti detaljan registar zagađivača.
454. Povećati udio iz Budžeta koji se izdvaja za zaštitu životne sredine.
455. Podržati edukaciju i osposobljavanje mladih ljudi za kvalitetan monitoring u okviru postojećih studijskih programa o zaštiti životne sredine na visokoškolskim ustanovama u Crnoj Gori.
456. Ostvariti partnerski odnos države sa civilnim sektorom i uz podsticanje privatno-javnog partnerstva u realizaciji projekata iz područja zaštite životne sredine, posebno u dijelu zbrinjavanja otpada i otpadnih voda.
457. Uvesti u ekonomsku i razvojnu politiku proaktivan pristup tzv. zelenoj politici.
458. Podsticati razvoj obnovljivih izvora energije sa udjelom većim od 20% ukupne potrošnje energije.
459.Hitno unaprijediti sistem upravljanja komunalnim otpadom,
a takođe i uspostaviti sistem kontrole i zbrinjavanja opasnog, toksičnog i radiokativnog otpada.
460. Inovirati Studiju i Akcioni plan izgradnje regionalnih otpadnih i reciklažnih centara.
461. Znatno povećati procenat pokrivenosti stanovništva obuhvaćenog organizovanim komunalnim otpadom.
462. Unaprijediti učešće javnosti i dostupnost informacijama o životnoj sredini.
463. Poreskim olakšicama stimulisati proizvođače koji upotrebljavaju „zelene tehnologije“, energetsku efikasnost.
464.Podstaći razvoj ekološke poljoprivrede
i ekološkog turizma.
XXXIII.PLANIRANJE I UREĐENJE PROSTORA
Prostorni kapital jedan je od najvažnijih potencijala i razvojnih resursa svakog društva.
To je u EU određeno i definisano već devedesetih godina prošlog vijeka.
Prema dokumentima EU i samim Ustavom EU svakoj zemlji se predlaže da prostor sagledaju kompleksno ne samo sa ekonomskog i socijalnog aspekta već i kroz kulturne, prirodne, istorijske i mnoge druge vrijednosti.
Prostor mora biti u funciji održivog i ravnomjernog razvoja,
ekonomske i socijalne kohezije,
očuvanja prirodnih resursa i
kulturnog nasljeđa,
ambijetalno sačuvan,
konkurentski uravnotežen na cijeloj teritoriji države,
on mora biti povezan unutar same države kao i sa okruženjem.
Planiranje prostornog razvoja mora se zasnivati na prostornim principima čije vrijednosti i su u Crnoj Gori jako izražene i različite.
Nigdje tako na jednom malom prostoru.
Lako je uočiti, što potvrđuju i učinjena mjerenja i analize da prostor Crne Gore po mnogim indeksima uspješnosti, kada se radi o opštoj uspješnosti, kvalitetu i očuvanju životne sredine, kvalitetu infrastrukture, stepenu izgrađenosti, opremljenosti prostora, ujednačenom regionalnom razvoju, očuvanju kultorološkog nasleđa ima negativne pokazatelje.
Neki prostori i resursi su trajno izgubljeni,
neki devastirani u velikoj mjeri,
a neki u potpunosti zapušteni.
Sve to je posljedica dvadesetogodišnje vladavine jedne neodgovorne i gramzive vlasti i vladavine.
Politika tretiranja prostornih i urbanističkih planova kroz Zakon o javnim nabavkama dovela je do nedopustivog snižavanja kriterijuma u izboru planera i kvalitetu urađenih planskih dokumenata.
Doslovno preko najjeftinije ponude i najkraćeg roka izrade dobija se posao koji je od sudbinskog značaja za budućnost.
Ovakav način posebno je pogodovao manipulacijama u određivanju lokacija prema ličnim i uskim interesima, a na očiglednu štetu po javni interes.
Nekada ugledne institucije, poput Republičkog zavoda za urbanizam, Zavoda za izgradnju Bara, Zavod za izgradnju Budve i dr., privatizovane su, te se o javnom prostoru i interesu, kroz većinu planova, pretežno odlučuje samo u privatnom interesu.
Vlada često prihvata navodne eksperte iz inostranstva koji su po referencama često znatno gori od stručnjaka iz oblasti planiranja kojih ima u Crnoj Gori, i koji su spremni da za novac pogaze struku i unište prostor udovoljavajući interesima pojedinaca, a zanemarujući javni interes.
Takvi su odgovorni za uvođenje pojma „budvanizacije“ koji se ustalio kao pojam za devastaciju prostora.
Zbog takvih smo i dobili niz neupotrebljivih generalnih (master) planova.
Mjere:
465.Usvojiti novi prostorni plan Crne Gore, sačinjen na osnovu savremenih prostornih principa, koji će u što većoj mjeri sanirati sadašnje deformacije, sačuvati specifičnosti Crne Gore i biti u funkciji dinamičnog i održivog razvoja.
466. Usvojiti novi zakon o uređenju prostora i izgradnji objekata.
467. Redefinisati kriterijume za izbor planera i izradu prostornih dokumenata.
468.Afirmisati princip da se pri donošenju planskih dokumenata posebno povede računa o kulturnoj baštini,
osjetljivosti prostora, neobnovljivim i obnovljivim resursima, ambijentalnim vrijednostima.
469. Preispitati sadašnji stepen izgrađenosti, devastacije prostora i kulturne baštine, pejzažne arhitekture i pronaći optimalna rješenja i uskladiti ih sa prostornim planovima višeg i nižeg reda.
470. Primijeniti Barselonsku konvenciju o zaštiti obale i zabrani gradnje 100 metara od zone morskog dobra.
471. Ponovo uspostaviti sistem državnog i regionalnih zavoda za prostorno i urbanističko planiranje.
472. Uspostaviti sistem opštinskih zavoda u većim opštinama.
473. Afirmisati domaće stručnjake za izradu urbanističkih planova.
474. Pojačati kapacitete inspekcijskih i nadzornih službi.
XXXIV.SLOBODA MEDIJA
U Crnoj Gori nijesu obezbijeđeni uslovi za objektivno, slobodno i kvalitetno novinarstvo, te samim tim nije ispunjeno ustavno načelo o pravu građana na istinito i potpuno informisanje.
Slobodni mediji su izloženi prijetnjama, od verbalnih ataka od strane visokih zvaničnika vlasti koji direktno podstiču mržnju i satanizaciju pa do fizičkih napada i ubistava.
Učestali su napadi na novinare, uništavanje imovine slobodnihih medija.
Na drugoj strani, prorežimski mediji, posebno tkz. Javni servis i Pobjeda, neobjektivno, neprofesionalno i krajnje tendeciozno teže da utiču na građane i da kreiraju njihovu svijest.
Mjere:
475.Usvojiti izmjene osnovnog Zakona o budžetu i Zakona o javnim radio-difuznim servisima Crne Gore (Radio Crne Gore i Televizija Crne Gore) kako bi se uklonila partijska kontrola
i uspostavila odgovornost upravljačkih struktura u javnim radiodifuzorima.
476.Obezbijediti potpunu zaštitu i slobodu novinara
i spriječiti cenzuru i autocenzure u medijima.
477. Obezbijediti institucionalnu podršku istraživačkom novinarstvu.
478.Izmijeniti zakonsku regulativu u cilju dalje demokratizacije medija
i usklađivanja sa savremenim tehnologijama koje omogućavaju bolju informisanost građana.
479. Stvoriti uslove za oslobađanje novinara od političkih uticaja i pritisaka, ali i pritisaka urednika, vlasnika i drugih centara moći.
480.Obezbijediti zaštitu prava na privatnost, ljudsko dostojanstvo, čast i ugled u medijskom djelovanju,
a posebno zaštititi dostojanstvo djece i zabranu diskriminacije.
481.Onemogućiti svaki vid monopola i političke kontrole nad medijima.
482.Obezbijediti javnost i transparentnost vlasničke strukture u medijima,
uz sprečavanje koncentracije vlasništva koja prevazilazi evropske standarde.
XXXV. OBRAZOVANJE
Ukupni obrazovni sistem Crne Gore zadnjih godina prilično je degradiran.
Loša finansijska podrška države, nezadovoljstvo i nemotivisanost prouzrokovani niskim životnim standardom zaposlenih doveli su do toga da započete reforme u douniverzitetskom obrazovanju ne daju željene efekte.
Iako je reforma podrazumijevala značajan nivo decentralizacije, danas je sistem centralizovaniji nego ikad.
Uspostavljena je potpuna politička kontrola prilikom izbora savjeta i direktora škola i vrtića.
Kapaciteti predškolskih ustanova ne zadovoljavaju stvarne potrebe.
Privatne ustanove za predškolsko obrazovanje su registrovane uglavnom kao NVO, te ne postoji adekvatna kontrola kvaliteta njihovog rada.
Infrastrukturni kapaciteti ustanova osnovnog i srednjeg obrazovanja nedovoljni su i u vrlo lošem stanju.
Mreža škola je neadekvatna.
Standardizovani PISA testovi pokazuju vrlo loš nivo znanja naših učenika
i malu praktučnu osposobljenost.
Osim materijanog položaja, opšti status prosvjetara je unižen,i, umjesto da se oni stimulišu za stalno napredovanje i inovativnost, prinuđeni su da brinu o elemtntarnoj egzistenciji.
Dešava se da je nastavnicima čak i lična bezbjednost u školi ugrožena.
Reforma visokog obrazovanja, zbog neprincipijelne primjene načela Bolonjske deklaracije, pretvorila se u svoj antipod.
Ne postoje zvanična istraživanja o rezultatima primjene bolonjskog procesa, ali je u akademskoj javnosti prisutno mišljenje da je kvalitet, odnosno nivo znanja, opao, dok se prolaznost znatno povećala.
Prisutna je hiperprodukcija diploma.
Dugogodišnje nepostojanje strategije visokog obrazovanja dovelo je do toga da se veliki broj svršenih visokoškolaca nađe na birou rada zbog neusklađenosti broja upisanih studenata na pojedinnim studijskim programima sa realnim potrebama tržišta rada za određenim obrazovnim profilima.
Savjet za visoko obrazovanje nije ostvario punu autonomiju, već je partijski instruirano tijelo.
U Crnoj Gori trenutno studira oko 25.000 studenata, od čega njih oko 20.000 studira na nekom od 83 akreditovana studijska programa na 20 fakulteta državnog univerziteta, dok njih oko 5.000 studira na jednoj od 20 akreditovanih privatnih visokoškolskih ustanova.
Naše diplome nijesu međunarodno priznate jer akreditaciju studijskih programa nije uradila neka od nezavisnih međunarodno akreditovanih agencija.
Privatni fakulteti umjesto da doprinesu pojavi zdrave konkurencije i poboljšanju kvaliteta doprinijeli su snižavanju kriterijuma dobrih državnih fakulteta.
Maćehinski odnos države prema državnom univerzitetu doveo je do toga da je državni univerzitet postao po broju samofinansirajućih studenata maltene najveći privatni univerzitet u Crnoj Gori.
Visoko obrazovanje je svedeno na unosan biznis,a znanje je stavljeno u drugi plan, tako da se iz godine u godinu vrtoglavo urušava kvalitet, jer je primaran postao profit, odnosno priliv sredstava od školarina koje se kreću od 500-2500 eura.
Ne postoje adekvatni ni prostorni ni kadrovski kapaciteti za kvalitetno studiranje ovolikog broja studenata,a ni realna potreba za ogromnim brojem studijskih programa slične profilacije, što je rezultovalo da imamo oko 5.000 visokoškolaca na birou rada.
Mjere:
483. Izmijeniti i dopuniti Opšti zakon o obrazovanju.
484. Omogućiti školovanje na svom maternjem jeziku.
485. Omogućiti da obrazovanje bude dostupno svima bez obzira na materijalni položaj.
486. Uskladiti obrazovni sistem sa potrebama crnogorskog i evropskog tržišta rada.
487. Sprovesti obaveznost i besplatnost školovanja do sticanja prvog znanja, tj. prve kvalifikacije.
488.Znatno povećati plate zaposlenima u prosvjeti, kako bi bili stimulisani u radu
i kako bi se povratilo poljuljano dostojanstvo te, svakoj državi, važne profesije.
489. Povećati broj državnih ustanova predškolskog vaspitanja (vrtića), sa mogućnošću rada i u popodnevnim i večernjim časovima, čime bi se omogućio boravak djeci čiji roditelji rade u smjenama.
490. Uvesti materijalne olakšice nezaposlenima roditeljima i onima sa niskim primanjima za boravak djece u vrtićima.
491.Znatno povećati obuhvat djece u predškolskim ustanovama, sa trenutnih 20% na nekih 80% što je prosjek u EU.
492. Povećati izdvajanja iz budžeta u cilju podrške započetim reformama i podizanja kvaliteta obrazovanja.
493. Podsticati partnerske odnose škola i obrazovnih institucija sa privredom i lokalnom zajednicom.
494. Snažno podsticati cjeloživotno učenje, tj. sve oblike neformalnog obrazovanja (dokvalifikacije, prekvalifikacije, vanredno studiranje) u cilju lakšeg i bržeg zapošljavanja
i smanjivanja potrebe za uvozom radne snage.
495. Stimulisati otvaranje privatnih obrazovnih ustanova douniverzitetskog obrazovanja posebno osnovnih i srednjih škola.
496. Formirati fond za talente i posebnu pažnju posvetiti nadarenoj djeci kroz kreiranje posebnih, individualnih programa za njih.
Znatno povećati iznos stipendija najboljim učenicima i studentima.
497. Stimulisati uvođenje međunarodnih programa i međunarodne mature u naš sistem gimnazijskog obrazovanja.
498. Eksternu maturu učiniti prepoznatljivom i van okvira Crne Gore.
499. Napraviti detaljnu analizu stvarnih potreba Crne Gore za određenim obrazovnim profilima i na osnovu toga utvrđivati broj studenata finansiranih iz budžeta na pojedinim studijskim programima i opravdanost postojanja pojedinih studijskih programa.
500. Učiniti da Savjet za visoko obrazovanje bude autonoman i nezavisan od političkih uticaja.
501. Izvršiti reakreditaciju studijskih programa od strane neke nezavisne međunarodno akreditovane agencije za tu djelatnost.
502. Izmijeniti i dopuniti Zakon o visokom obrazovanju.
503. Izmijeniti model finansiranja visokoškolskih institucija, uvažavajući da se radi o ustanovama strateški važnim za razvoj Crne Gore, imajući u vidu prioritete razvoja.
504. Učiniti da se Bolonjska deklaracija primjenjuje u skladu sa evropskim standardima, a ne na bazi improvizacija kojima se potpuno urušava obrazovni sistem, na koji smo nekad bili vrlo ponosni.
505. Stimulisati slobodnu, zdravu i kritičku misao na univerzitetima, dajući im punu autonomiju.
506. Razvijati studijske programe koji se realizuju na engleskom jeziku.
507. Stimulisati izgradnju univerzitetskih kampusa i studentskih domova.
508. Uspostaviti vezu sa zajednicom alumnista, tj. diplomiranim studentima u cilju ostvarivanja sprege sa društvenim i privrednim okruženjem i tržištem rada,
kao i prikupljanju njihovih zapažanja iz radnog iskustva i sugestija za poboljšanje kvaliteta studija.
XXXVI.NAUKA
Naučnoistraživačka djelatnost potpuno je zanemarena.
Država izdvaja minimalna sredstva za nauku,
a i ta koja izdvaja često ne završe u „pravim rukama“.
Ne postoji gotovo nikakva sprega između naučnoistraživačkih institucija i privrede, koja je maltene potpuno uništena.
Privatizacijom velikih privrednih subjekata zatvoreni su naučno-razvojni centri koji su funkcionisali u okviru njih.
Infrastruktura za bavljenje naučnoistraživačim radom danas je skoro ispod svakog nivoa, zastarela i oskudna, gotovo da ne može da odgovori ni zahtjevima za elementarna eksprerimentalna istraživanja.
Pristup savremenoj literaturi i naučno-stručnim časopisima veoma je ograničen.
Ne postoji nikakav stimulans za mlade naučnike, što dovodi do značajnog „odliva mozgova“.
Država se nije potrudila da uključi našu naučnu dijasporu, koja nije zanemarljiva, u razvoj društva.
Mjere:
509. Stimulisati naučnu dijasporu da zajedno sa domicilnim kadrovima uzme aktivno učešće u procesu evropskih integracija.
510.Intenzivirati međunarodnu saradnju i razmjenu naučnika
511. Formirati međusektorsku ekspertsku grupu koja bi se obučila za povlačenje sredstava iz pretpristupnih fondova EU.
512.Reorganizovati postojeće naučne institucije u modernije forme kao što su tehnološki parkovi, tehnopolisi, istraživački centri, inovativni inkubatori, kontaktne tačke sa ERA – European Research Area, koji će prvenstveno biti u funkciji modernizacije privrednih i uslužnih djelatnosti
i podizanja tehnološkog nivoa u državi.
513. Kroz privatno-javno partnerstvo, posebno u multidisciplinarnim oblastima, stimulisati stvaranje istraživačko-obrazovnih centara izvrsnosti koji bi imali regionalnu i evropsku prepoznatljivost.
514. Poboljšati uslove rada u naučno-istraživačkim institucijama osavremenjivanjem opreme, usavršavanjem kadra i razvojem partnerstva sa privredom i lokalnom zajednicom.
515. Stvoriti uslove za osnivanje privatnih naučnih institucija po visokim standardima kao podsticaj kvalitetnoj konkurenciji.
516. U potpunosti zaštititi intelektualnu svojinu i autorska prava.
517. Zalagati se da se budžetska izdvajanja za nauku znatno povećaju i u doglednom vremenu dostignu 3% BDP, što je preporuka Evropske Unije.
518. Učiniti da jedini kriterijum pri određivanju kadrovskih rješenja bude znanje, sposobnost i stručnost, a ne nepotizam, klijentelizam i politička pripadnost.
519. Izmijeniti i unaprijediti zakonsku regulativu iz oblasti nauke.
XXXVII.ZDRAVSTVENA POLITIKA
Reforma primarne i sekundarne zdravstvene zaštite sprovodi se neadekvatno i nepotpuno.
Uloga izabranog doktora nije realizovana u punoj mjeri, pa i dalje pacijenti dugo čekaju i gubi se veliko vrijeme da bi se zadovoljile najednostavnije, a pogotovo složenije zdravstvene potrebe.
Odgovornost za to je u lošoj organizaciji i nedostatku sredstava, što je nadležnost Ministarstva zdravlja.
Veoma malo pažnje se posvećuje sveobuhvatnom zdravstvenom prosvjećivanju – primarnoj prevenciji hroničnih oboljenja i stanja.
Zdravstveni radnici su potcijenjeni i neadekvatno plaćeni za vrlo odgovoran i zahtjevan posao koji obavljaju, pa je prisutno nezadovoljstvo koje nerijetko i pacijenti zapažaju.
Javne zdravstvene ustanove su u prilično lošem stanju, kako u pogledu prostornih kapaciteta,tako i pogledu uslova infrastrukture, opreme itd.
Veliki problem predstavlja i korupcija, prisutna u različitim segmentima zdravstvenog sistema, od sfere nabavki opreme i lijekova, pa do operacione sale.
Mjere:
520. Dosljedno sprovoditi Strategiju primarne zdravstvene zaštite i ukloniti sve nedostatke i propuste u provođenju primarne zdravstvene zaštite u domovima zdravlja i područnim ambulantama.
521. Založiti se da zdravstvenim osiguranjem budu pokriveni svi građani Crne Gore.
522. Omogućiti da država finansira tačno određen nivo zdravstvenih usluga,koje moraju biti dostupne svim građanima i to pod jednakim uslovima.
523. Konstituisati fond zdravstvenog osiguranja kao savremenu instituciju, zasnovanu na ekonomskim principima koji bi se, između ostalog, finansirao od akciza i poreza na promet artikala koji direktno ugrožavaju zdravlje.
524. Redefinisati pozitivnu listu lijekova zbog neophodne dostupnosti skupih lijekova za najteža oboljenja.
525.Omogućiti da se sva ortopedska pomagala oslobode uvoznih taksi
i da Fond zdravstva participira u troškovima nabavke, zavisno od socijalnog statusa korisnika.
526. Učiniti da izdvajanje za zdravstvenu zaštitu bude proporcionalno stvarnom imovinskom kartonu građanina.
527. Definisati optimalnu mrežu zdravstvenih ustanova primarne, sekundarne i tercijarne zdravstvene zaštite.
528. Omogućiti privatnim zdravstvenim ustanovama da se inkorporiraju u sistem zdravstvene zaštite na zdravom ekonomskom i partnerskom principu.
529. Ojačati prostorne i kadrovske kapacitete zatvorske bolnice u Spužu u cilju kvalitetnog zdravstvenog zbrinjavanja osuđenika sa somatskim i psihičkim poremećajima, kao i onih sa bolestima zavisnosti.
530. Osavremeniti službe hitne medicinske pomoći u opštinskim centrima, kako bi se snizio prehospitalni mortalitet i morbiditet.
531. Uvesti dnevne bolnice za obavljanje brze i efikasne dijagnostike na jednom mjestu čime će se smanjiti ležanje u bolnici, čekanje i mukotrpno “obijanje” vrata brojnih zdravstvenih ustanova.
532. Ulagati u kontinuirano obrazovanje ljekara i drugog zdravstvenog osoblja.
533. Opremiti ambulante izabranih ljekara tako da se veliki dio zdravstvenih potreba može riješiti na tom nivou.
534. Omogućiti javnom kampanjom putem medija da preventivna medicina i edukacija građana bude dostupna svima, posebno u oblasti prevencije bolesti zavisnosti, kardiovaskularnih bolesti, dijabetesa i malignih oboljenja.
535. Učiniti da udruženja pacijenata imaju veći uticaj na donošenje ključnih odluka u zdravstvenoj politici.
536. Uvesti zdravstveno vaspitanje u školama u cilju prevencije oboljenja mlade populacije, posebno bolesti zavisnosti i polno prenosivih bolesti, kao i bolesti ishrane.
537. Obezbijediti zdravu i izbalansiranu ishranu djeci u vrtićima i školama.
538. Omogućiti jedinstveni standard medicinskih procedura i vještina kroz adekvatan rad ljekarske, stomatološke i farmaceutske komore.
539. Znatno poboljšati materijalni status ljekara i medicinskog osoblja kroz trajno i pravedno vrednovanje njihovog rada, omogućavanje dopunskog rada, kvalitetno rješavanje stambenih problema itd.
540. Voditi borbu na iskorjenjivanju korupcije u svim sferama sistema zdravstvene zaštite.
XXXVIII.KULTURA
Kulturna scena u Crnoj Gori je nažalost, poslednjih godina, prilično ispolitizovana, pa kulturna produkcija, posebno ona koja provocira nacionalni i ideološki identitet, izaziva brojne polemike, osude, pohvale i kritike da li su ili ne od nacionalnog značaja, a suštinsko valorizovanje i estetski dometi takvih projekata su sasvim zanemareni.
Potpuno je nedefinisano šta Crna Gora očekuje od kulture – zabavu, izgradnju identiteta, političko djelovanje, funkcionisanje na principima biznisa ili duhovni prosperitet.
Do danas nije urađena sveobuhvatna studija, koja bi nas uputila u stanje, probleme, mogućnosti, potrebe i strategiju razvoja kulture.
Ministarstvo kulture ni do danas nije promovisalo strateška akta kojima bi se utvrdili prije svega obavezujući osnovni postulati i mehanizmi na kojima treba da počiva sistem kulture.
Na osnovu Nacionalnog programa razvoja kulture nemoguće je definisati tačno šta se sve zbiva u kulturi i pretpostaviti kakva je strategija države u toj oblasti.
Kultura je postala beskrajno prostranstvo dnevnopolitičke manipulacije, improvizacije i privida.
Ona je tu, nemoćno suprotstavljena rezonu da se od kulture ne živi, ali se njome mogu zapaliti ideološke strasti i konflikti,
no kultura istovremeno pokazuje da Crna Gora treba da prođe još mnoge demokratske procese da bi uspostavila društvo razlike i prihvatanja drugačijeg.
Nijedan od lokalnih programa razvoja kulture shodno Nacionalnom programu razvoja kulture nije donesen.
Ne postoji jasno određena distinkcija između kulturnih djelatnosti na lokalnom, regionalnom i međunarodnom nivou.
Kulturni identitet Crne Gore prilagođava se potrebama i identitetu vladajuće ideologije u Crnoj Gori.
U Crnoj Gori ne postoji jasno definisan sistem kulture, ali su glavna dešavanja u kulturi ipak situirana u državnim institucijama, nad kojima Ministarstvo kulture vrši puni politički nadzor i kontrolu.
Ministarstvu kulture je pravnim propisima jasno definisana uloga u odnosu na institucije, ali koja se ne sprovodi u praksi.
Nema interesa da se vrši suštinski monitoring institucija u cilju stimulacije i korektiva, da zauzme kritički stav o njihovom poslovanju, zbog čega su institucije prepuštene same sebi, odnosno načinu rada koji nije obavezujući i pruža brojne mogućnosti za malverzaciju.
Crnogorske institucije posluju komformistički, tim prije što Ministarstvo kulture ne sprovodi evaluaciju projekata, zbog čega ne postoji ni sistem odgovornosti kako na institucionalnom, tako i na personalnom nivou.
S druge strane, Ministarstvo kulture se ponaša kao institucija sa neograničenim ovlašćenjima.
Samo sebi nezakonski dodjeljuje i troši novac za projekte koji programski pripadaju institucijama.
Institucije kulture se finansiraju isključivo iz Budžeta bez potencijala ili svijesti o neophodnosti komercijalnog poslovanja,
a evropska praksa je da se skoro 50% novca mora prihodovati od benefita koje donosi projekat.
U protivnom, projekat se smatra promašenim.
Institucije sistema se potpuno neodgovorno i indolentno ponašaju u odnosu na kulturnu baštinu.
Veliki broj podzakonskih akata koji su trebali da prate sprovođenje zakona iz ove oblasti još nije donijet.
Još uvijek nije zakonski definisano ubiranje finansijskih sredstava za očuvanje kulturnih dobara po osnovu spomeničke rente.
Kontrola prometa umjetnina i antikviteta i dalje nije usklađena sa evropskim standardima, čime se državi uskraćuje dio prihoda.
Institucije kulture bile su uhljebljenje za mnoge politički podobne, pa je to dovelo do deprofesionalizacije, što za ishod ima gubljenje autoriteta ustanova i institucija.
Ministarstvo kulture nije uspjelo da obezbijedi odgovarajući prostor za funkcionisanje Prirodnjačkog muzeja i Crnogorske kinoteke.
Muzički centar još uvijek čeka na završetak radova na rekonstrukciji Doma vojske u Podgorici.
Revitalizacija Doma revolucije u Nikšiću već godinama čeka neka bolja vremena.
Prvo pozorište u Crnoj Gori Kraljevsko pozorište Zetski dom nema stalni umjetnički ansambl.
Crnogorsko narodno pozorište, u kome je u stalnom radnom odnosu 141 lice, od kojih samo 44 sa visokom stručnom spremom, prepoznato je kao pravni subjekt koji nezakonito i nenamjenski troši državni novac.
Prijestonica Cetinje jedini je grad koji nema Centar za kulturu.
Poseban problem je što na Cetinju, Nikšiću i u Pljevljima nema bioskopskih sala, dok ni u jednoj od 26 postojećih sala nema kontinuiranog prikazivanja filmova.
Pored toga što je uloženo više od četiri miliona eura za rekonstrukciju, adaptaciju i tehničko opremanje 11 centara za kulturu na sjeveru i milion eura za programske sadržaje, producenti nijesu bile lokalne ustanove kulture već Crnogorsko narodno pozorište, Muzički centar Crne Gore, Narodni muzej i Centar savremene umjetnosti.
Crna Gora je potpisnica velikog broja bilateralnih sporazuma i protokola saradnje iz oblasti kulture, ali to još uvijek nije uslovilo adekvatnu razmjenu iskustava i recipročno učešće relevantnih kulturnih aktera između zemalja potpisnica.
Evidentno je postojanje privilegovanih kulturnih stvaralaca bliskih vlasti u odnosu na korišćenje budžetskih sredstava.
Pojedine skupe pozorišne predstave odigraju se samo nekoliko puta pred malobrojnom „izabranom“ publikom.
Ministarstvo kulture, kao resorno, vrlo malo pažnje posvećuje sadržaju koji se pojavljuje na medijskoj sceni.
Tako, elektronski i štampani mediji preplavljeni su govorom mržnje i netrpeljivosti, sadržajima nasilja i pornografije, kao i okultizma koji se na privatnim televizijama prikazuje u višečasovnim, dnevnim terminima kada je program dostupan i djeci.
Kultura se projektuje uglavnom na institucionalnom nivou odakle ima vrlo otežanu i neprohodnu difuziju ka laičkoj javnosti.
Mjere:
541. Izraditi Strategiju razvoja kulture kojoj će prethoditi objektivna analiza stanja.
542. Formirati novi Nacionalni savjet za kulturu čiji prevashodni zadatak će biti izrada Nacionalnog programa razvoja kulture na osnovu stručnih i naučnih principa mimo aktuelnih političkih uticaja.
543. Da bi se sproveli društveno prihvatljivi ciljevi u kulturi neophodno je definisati kulturnu politiku, koja treba da djeluje kroz teorijske postavke, precizno definisanje savladivih ciljeva, markiranje punktova rekonstrukcije i reorganizacije kulturnih institucija, kao i kroz metode istraživanja i definisanja, a potom i njihove primjene i efikasnosti u praksi.
544. Unaprijediti zakonodavni okvir donošenjem novog Zakona o kulturi i izmjenama ostalih zakona.
545. Obezbijediti dosljednu primjenu pravnih propisa iz oblasti kulture.
546. Rukovoditi se kriterijumom stručnosti i kompetentnosti prilikom odabira rukovodećih kadrova na osnovu javnog konkursa.
547.Decentralizovati model kulturne politike
i osloboditi ga birokratsko prosvetiteljskog karaktera.
548. Podsticati razvoj alternativnih i marginalnih kulturnih modela.
549. Podsticati kulturne različitosti.
550. Represivne instrumente kulturne politike zamijeniti stimulativnim.
551. Hitno sačiniti plan regionalnog razvoja kulture.
552. Raditi na poboljšanju tehničko-tehnoloških uslova u ustanovama kulture.
553. Institucije kulture treba da prođu proces restrukturiranja i tranzicije i da počnu da komercijalno posluju shodno standardima Evropske Unije, a ne da su potpuno oslonjene na sredstva iz budžeta.
554. Vršiti neselektivan nadzor nad radom institucija i primjenom propisa.
555. Učiniti kulturu dostupnu laičkoj javnosti kroz razne vidove komunikacije.
556. Podsticati povlačenje sredstava iz evropskih fondova za kulturne projekte.
557. Povećati broj međunarodnih koprodukcija u kojima učestvuje Crna Gora.
558. Osnovati agenciju za promociju kulture Crne Gore koja bi naše stvaraoce i ono što oni rade promovisala i predstavila inostranstvu.
559.Podsticati međusektorsku saradnju kulture sa sektorima privrede, turizma, obrazovanja, sporta i dr.
560. Uvesti u legalne tokove tržište umjetnina i antikviteta.
561. Napraviti elektronsku bazu kulturne baštine, dostupnu svima.
562. Omogućiti kontinuirano stručno usavršavanje zaposlenih u kulturi.
563.Podići socijalni status zaposlenih
i adekvatno stimulisati dodatni rad.
564. Priznati i vrednovati naučnoistraživački rad u institucijama kulture.
565. Ustanoviti državnu nagradu za stručnjake iz oblasti očuvanja i unapređenja kulturne baštine.
566. Obezbijediti uslove za dostupnost kulturnih programa osobama sa invaliditetom.
567. Uključiti mlade stvaraoce u osmišljavanju kulturnih programa.
568. Uraditi studiju stvarnih potreba Crne Gore kao ograničenom prostoru za kadrovima koji su završili umjetničke škole i akademije, jer već sada poslije završene Likovne, Muzičke i Dramske akademije, ljudi sve teže dolaze do posla, budući da se radi o specifičnim zanimanjima koja su vezana za specifične institucije.
XXXIX.SPORT
U Crnoj Gori je čak i sport ispolitizovan.
Na čelu sportskih saveza uglavnom su politički aktivne i prepoznatljive ličnosti iz vlasti, koje nemaju nikakvih sportskih iskustava.
Vlast se trudi da sve uspjehe naših nacionalnih timova i klubova pripiše sebi,a sa druge strane sredstva koja se ulažu u profesionalni sport nedovoljna su, tako da je podrška vlasti često više deklarativna nego stvarna.
Prisutni su mnogobrojni poblemi i u sportu
i u bavljenju fizičkom kulurom, kako u predškolskom, školskom i studentskom nivou, tako i u vrhunskom profesionalnom sportu.
Prisustvo deformiteta usljed nedovoljnog bavljenja sportom i malog broja časova fizičke kulture jasno je uočeno kod djece i mladih,
a zbog nemanja kulture zdravog življenja i loših navika – pušenje, alkohol, prekomjerno sjedjenje, nedovoljno kretanje javljaju se ozbiljne posljedice kod starije populacije.
Mjere:
569. Usvojiti Nacionalnu strategiju razvoja sporta u Crnoj Gori.
570. Unarijediti postojeću zakonsku regulativu, prvenstveno Zakon o sportu.
571. Usvojiti Zakon o privatizaciji u sportu kako bi se onemogućilo pranje prljavog novca kroz sport.
572. Pojačati kaznene mjere u Zakonu o sprečavanju nasilja na sportskim terenima.
573. Usvojiti zakon o sprečavanju dopinga u sportu.
574. Dovesti profesionalce na čelo sportskih saveza.
575. Unaprijediti fizičko vježbanje u predškolskim ustanovama.
576. Povećati broj časova fizičkog vaspitanja u douniverzitskom obrazovanju.
577. Vratiti fizičko obrazovanje kao obavezan predmet na visokoškolskim insitucijama.
578. Stvoriti adekvatne uslove za trening vrhunskih sportista.
579. Povećati sredstva namijenjena pripremama reprezentacija za velika međunarodna takmičenja.
580. Stimulisati vrhunske sportiste kroz davanje stipendija, nacionalnih priznanja, raznim olakšicama tokom studiranja i na radnom mjestu.
581. Promovisati rekreativni sport i zdrave stilove života u cilju poboljšanja psihofizičkog zdravlja građana.
582. Omogućiti da sport i rekreacija budu dostupni svima.
583. Unaprijediti postojeće sportske objekte i izgraditi nove.
584. Uvesti poreske olakšice za sponzore i donatore sportskih klubova i saveza.
585. Obezbijediti transparentnost i pojačati nadzor nad trošenjem budžetskih i drugih sredstava koja se ulažu u sport.
586. Omogućiti licima sa invaliditetom da se više i na kvalitetniji način bave sportom, kroz obezbjeđivanje adekvatnog pristupa sportskim objektima i stručnim radom sa specijalizovanim trenerima.
587. Minisatrstvo sporta izdvojiti kao posebno ministarstvo.
XL. POLITIKA PREMA NEVLADINIM ORGANIZACIJAMA
Nevladin sektor bi trebalo da predstavlja veoma značajan segment crnogorskog društva, što danas nije slučaj.
Iako postoji veliki broj nevladinih organizacija, mnoge od njih su neaktivne,
a nazire se i monopol određenih NVO u pojedinim sektorima.
Saradnja NVO sa državnim institucijama još uvijek je nedovoljna i često se NVO ne doživljavaju kao partneri koji bi trebalo kroz međusobnu saradnju i djelovanje da doprinesu boljoj kontroli, a samim tim i napretku crnogorskog društva, već se na njih gleda kao na „nužno zlo“.
Nedovoljna sredstva se izdvajaju iz budžeta za podršku projektima NVO,
a i takva se netransparentno dodjeljuju, uz nepostojanje jasnih kriterijuma i slabu kontrolu sprovođenja podržanih projekata.
Režim i u nevladinom sektoru ima „miljenike“, koji su svoju misiju zbog finansijske podrške podredili interesima režima.
Objektivni kritičari stanja i istinski aktivisti iz NVO sektora predmet su političkog progona.
Mjere:
588. Uspostaviti mehanizme kvalitetnog, javnog i transparentnog finansiranja nevladinih organizacija uz profesionalne i stručne komisije koje će vrednovati kvalitete projekata.
589. Razvijati stručni i ekspertski dio NVO sektora kroz učešće u svim radnim tijelima i komisijama koje tretiraju problematiku od strateškog značaja, kako na državnom, tako i na lokalnom nivou.
590. Eliminisati monopolske pristupe određenog broja nevladinih organizacija koje zarad očuvanja vlastitih privilegija razvijaju koruptivne odnose unutar nevladinog sektora umjesto razvoja kapaciteta nevladinih organizacija.
591. Obratiti više pažnje u jačanju organizacija koje su izvan Glavnog grada jer je i tu razvijen centralizovan model koji guši male organizacije koje djeluju izvan Podgorice.
592. Shodno praksi u evropskim zemljama uvesti modalitete konsaltinga sa organizacijama koje pokažu određen nivo ekspertskog i stručnog znanja za oblasti kreiranja i analiza javnih politika u kojima to bude neophodno.
593. Dati preporuke lokalnim samoupravama da se uspostavi partnerstvo sa NVO sektorom u različitim oblastima.
594. Uspostaviti nove procedure u dodjeli sredstava za NVO iz lokalnog budžeta.
595. Imenovati profesionalnu komisiju od strane Skupštine Crne Gore koja će vršiti raspodjelu sredstava NVO iz državnog budžeta i sredstava od prihoda dobijenih od igara ne sreću.
DEMOKRATSKI FRONT – MIODRAG LEKIĆ –CRNA GORA SVIH NASNova srpska demokratija – NOVAPokret za promjene – PZPDemokratska stranka jedinstvaGrupa građana Milan KneževićProgram 595 mjeraA. PROGRAMSKE OSNOVE
Crnoj Gori je neophodna PUNA ISTINA u kakvom se stanju nalazi.
To SUČELJAVANJE SA ISTINOM, to OTREŽNJENJE, stvorilo bi pretpostavke da realnost bude osnova prosuđivanja, da se objektivno uoče karakteristike stanja i procesâ, da se napravi upoređenje sa naprednim društvima.
Omogućila bi se i kvantifikacija mogućnosti, da odgovorni ljudi donesu optimalne i dugoročne odluke.
Sljedeći parlamentarni, predsjednički i lokalni izbori, svaki na svoj način, biće u velikoj mjeri, IZAZOV I MOGUĆNOST građanima Crne Gore da se suoče sa punom istinom, da je prihvate kao realnost
i donesu odluke u JAVNOM INTERESU i to ne samo ove generacije nego i sljedećih.
Mi u DEMOKRATSKOM FRONTU smo rukovođeni kriterijumom istine.
Zato se ne plašimo istine, niti se mirimo sa njom.
Spremni smo, odlučni i sposobni da na OPTIMALAN NAČIN učinimo da Crna Gora bude mnogo bolja u odnosu na današnju.
Puna istina je da je dvadesetogodišnja vladavina rigidnog, u osnovi, autoritarnog, retrogradnog, kriminogenog i oligarhijskog režima obezvrijedila mnoge duhovne i materijalne vrijednosti,
i da je čitave segmente naše društvene, političke i ekonomske zbilje, dobrim dijelom zatočila, ograničila, potrošila, zapustila ili zadužila.
Puna istina je da je Crna Gora samo u formalnom i deklarativnom smislu parlamentarno društvo, a faktički i suštinski pretpolitičko.
Institucije su zarobljene i određene interesima režima.
Mnogi kritičari režima su proganjani, a neki čak i ubijeni.
Puna istina je i da je crnogorsko društvo danas oboljelo od pogrešnih vrijednosti i kriterijuma,
da je korupcija prisutna na svim nivoima,
da su nepotizam, klijentelizam i monopoli dominantni u mnogim segmentima.
Laž, poltronstvo, koristoljublje i kukavičluk ubičajene su pojave,
a apatija i strah postali su stvarnost našeg neslobodnog društva.
Puna istina je i da je naše društvo izrazito podijeljeno po mnogo čemu, po etničkoj, nacionalnoj ili religijskoj posebnosti.
Podijeljeni smo i u sagledavanju istorijskih događaja iz daleke i bliske prošlosti.
Različito se doživljavaju državni simboli, tako da režim, pojedine grupacije i ličnosti, svako na svoj način,
Uspostavljen je REŽIMSKI NACIONALIZAM kojim se onemogućavaju suštinske i sveobuhvatne promjene.
Puna je istina i da je ova država na ivici bankrotstva i pred dužničkim ropstvom.
Istina je da su glavni makroekonomski indikatori negativni i zabrinjavajući,
da je socijalna situacija krajnje loša.
Izvorni prihodi budžeta ne mogu da servisiraju ni osnovne potrebe i tekuću potrošnju.
Dodatni teret su dospjele obaveze,
štetni ugovori i
neodgovorno date garancije.
Država se ubrzano zadužuje po enormnim kamatama.
Loši ekonomski bilansi posljedica su loših odluka, a ne globalnih kretanja.
Svjetska ekonomska kriza samo je ogoljela stvarnu situaciju i ubrzala propadanje.
Neki ishitreni i iznuđeni, a po običaju nedovoljno transparentni aranžmani u funkciji novih predizbornih obmana, mogu samo djelimično i ograničeno poboljšati bilanse.
Dugoročno i ukupno mogu biti, čak, i negativni.
Puna istina je i da su zbog interesa režima i njima bliskih interesnih struktura zatočeni, devastirani ili rasprodati mnogi prirodni resursi.
Štetnim ugovorima i protivzakonitim procesima uništeni su privredni subjekti
i turističke destinacije.
Puna istina je i da je otvaranje pregovora sa EU posljedica prije svega stanja u samoj EU i u regionu, a ne nagrada za učinak dosadašnje vlasti.
To je samo početak dugog i izazovnog puta.
Niko spolja nam ne garantuje kada ćemo postati dio EU i kakav će biti kvalitet života u našoj državi.
Aktuelni režim uporno ignoriše vrlo jasne preporuke i zahtjeve EU za reformama u oblasti vladavine prava,
borbe protiv korupcije
i organizovanog kriminala.
Prećutkuje se da ostvareni stepen demokratije zavisi najviše od nas,
a socijalni i ekonomski status zavisi isključivo od nas.
Nema sušinskog saglasja oko učešća u evropskim integracijama i njihovog kvaliteta i dinamike.
Imamo brojna ograničenja i nedostatke u oblasti prava i pravde,
u administrativnim kapacitetima,
ekologiji,
infrastrukturi,
konkurentnosti,
finansijama,
kadrovima,
analizama i strategijama.
Kada su u pitanju vojno-bezbjedonosne integracije i članstvo u NATO-u ne postoji principijelno saglasje o tome ko treba da odluči i na koji način.
Istina je i da je obrazovni sistem degradiran,
da su penzijska i socijalna politika na ovaj način neodrživi,
a da je zdrastvena zaštita neadekvatna.
Režim je prijevremene izbore raspisao jednostrano i bez dijaloga sa opozicijom, a iz straha od opravdanog nezadovoljstva građana u narednim mjesecima.
Vlada je nemoćna, očekujući još veće siromaštvo krajem ove i početkom sljedeće godine.
Zbog nefunkcionalnih institucija i društvenih devijacija strahuje od kritičkog stava EU o sopstvenom radu.
Odlazeća Vlada je svjesna i da će, u narednim fazama EU integracija, uslijediti i zahtjevi za istražnim postupcima prema jednom broju visokih državnih i partijskih funkcionera, te njihovih ortaka sa kriminalnim dosijeima.
Mi smo duboko svjesni pune istine u kojoj se nalazi Crna Gora, svih njenih ograničenja, kompleksnosti stanja, vjerujući uprkos svemu, da ima i mnogo potencijala za prosperitet.
Svjesni smo svih izazova, obaveza i rizika koji stoje pred nama.
Svjesni smo istorijskog momenta i neizvjesnosti i izazova koje donosi budućnost.
Faktički, na sljedećim izborima određuje se sudbina naše države.
Bira se između zatočene i siromašne, s jedne strane, i slobodne, prosperitetne i integrisane Crne Gore, sa druge.
Cijenimo da je preduslov za početak suštinskih promjena POBJEDA DEMOKRATSKOG FRONTA.
Da je PREISPITIVANJE I ODGOVORNOST za učinjeno osnova na kojoj se jedino mogu ostvariti TEMELJNE PROMJENE
i STVARATI NOVE PRAVE VRIJEDNOSTI.
Zato PUNA EMANCIPACIJA CRNE GORE
može se ostvariti samo demokratskom smjenom režima,
suočavanjem sa prošlošću i lustracijom,
te vladavinom prava, kao glavnom pretpostavkom,
zatim pravom na fer suđenje svim osumnjičenim i optuženim pripadnicima režima i kriminalnim stukturama, kao mjera i pouka da je pravda dostižna,
da nema zastarijevanja zločina i krivičnih djela i da stiže kazna za učinjene pljačke.
Samo tada je moguća puna unutrašnja integracija Crne Gore.
Odlučni za temeljne promjene društva, ističemo da ćemo se zalagati za kontinuitet u pozitivnim rezultatima iz dosadašnjeg razvoja Crne Gore.
Spremni smo da sve to PRETOČIMO U ŽIVOT, da napokon pomirimo Crnu Goru
i OČISTIMO JE od organizovanog kriminala i korupcije.
Izborićemo se za povratak pravim moralnim vrijednostima kako onih iz najbolje crnogorske tradicije, tako i onih iz savremene evropske civilizacije.
USAGLASIĆEMO CRNU GORU sa sobom i sa drugima.
Učinićemo društvo RADNIM, UMNIM, BOGATIM
i SOLIDARNIM.
Naša VIZIJA MODERNOG NAPREDNOG DRUŠTVA data je kroz rješenja koja su sadržana u PROGRAMU koji vam nudimo sa 595 mjera.
Tu su konkretni predlozi, razrađeni detalji sektorskih politika, međusobno kratkoročno i dugoročno usaglašeni planovi razvoja, bez „zaboravljenih“ pitanja i nerješivih problema.
Mjere koje nudimo biće realizovane u demokratskoj proceduri i uz puno poštovanje zakona i međunarodnih obaveza.
Naš program biće osnova rada BUDUĆE VLADE, koja će biti i EKSPERTSKA
i nove PARLAMENTARNE VEĆINE, koju neće činiti „taster poslanici“ već nosioci novog odgovornog i modernog parlamentarizma.
Sljedeći izbori su prilika da pobijedi razumna i spasonosna politika.
To je šansa da počnemo novi život u jednakosti,
jedinstvu i
demokratiji.
VRIJEME JE ZA ISTINU!
B. EKONOMSKA POLITIKA
Crnoj Gori su neophodne korjenite ekonomske reforme,
promjena ekonomske ideologije,
dugoročno održiva tržišna ekonomija,
strukturne promjene,
aktivna industrijska politika,
otklanjanje ograničenja,
preispitivanje loših ugovora,
novi sistem regulacije i nadzora,
dinamičan privredni rast,
uravnotežena javna potrošnja,
inovirano punjenje i raspodjela budžeta,
stimulativan poslovni ambijent,
značajno učešće nauke, rad zasnovan na znanju,
inicirano i podržano preduzetništvo,
profitabilna nova radna mjesta.
Nova ekonomska politika mora biti sveobuhvatna, sa posebnim i usaglašenim mjerama i rješenjima za svaki sektor i subjekat, kako bi se postigli optimalni kratkoročni, srednjoročni i dugoročni efekti, bilo da su oni direktni ili imaju multiplikacioni karakter i efekat.
Osnovne mjere:
1. Izvršiti reviziju svih privatizacija i dugogodišnjih zakupa.
2. Raskinuti one ugovore i zakupe koji su sačinjeni na štetu Crne Gore i na protivzakonit način,utvrditi prave vlasnike, preispitati porijeklo novca i pokrenuti krivični postupak protiv odgovornih državnih funkcionera.
3. Sačiniti Strategiju ekonomskog razvoja Crne Gore do 2022. godine koja bi sadržala usaglašene ciljeve i mjere sektorskih politika,
a koje bi obezbjeđivale stabilan dugogodišnji dinamičan ekonomski i privredni rast zasnovan na komparativnim i održivim potencijalima i principima.
4. Sačiniti i realizovati Akcioni plan ekonomskog razvoja Crne Gore do 2016. godine
kojim bi se otklonila brojna ograničenja i barijere, izvršile reforme, izgradile potrebne institucije, zaustavili negativni trendovi,
otvorila nova radna mjesta,
obezbijedili dinamičan privredni rast,
tehnološki razvoj i
konkurentnost privrede,
mnogo veći udio industrijske proizvodnje u BDP-u i njegov ukupni godišnji rast za više od 10%.
SEKTORSKE POLITIKE
I. METALSKA INDUSTRIJA
Metalska industrija treba da bude jedan od najznačajnijih segmenata realnog sektora.
Bez jakog i konkurentnog realnog sektora nema stabilne ekonomije.
To se potvrdilo i u vrijeme globalne krize u uspješnim državama.
Crnogorska metalska industrija je u prethodnih dvadeset godina u velikoj mjeri uništavana, pljačkana, zatočena.
Uz sve to je kroz mnoga zaduženja, subvencije, garancije, opraštanja, presude, koštala Crnu Goru više od milijardu eura.
Smatramo da Kombinat aluminijuma i Željezara Nikšić, kao dva najznačajnija privredna subjekta kad je u pitanju metalska industrija, imaju izglednu budućnost, ali na sasvim drugim osnovama.
Kombinat aluminijuma Podgorica i Rudnik boksita Nikšić treba da budu jedan privredni subjekat u većinskom vlasništvu države kao Konzorcijum aluminijumske industrije
i „lokomotiva razvoja“ brojnih malih i srednjih preduzeća na bazi prerade aluminijuma i usluga.
Po postizanju potpune modernizacije i konkurentnosti, ako bi neki uistinu strateški investitor imao sigurnu namjeru da unaprijedi poslovanje, tek tada bi mu trebalo prodati dio akcija.
Takođe je neophodno uspostaviti dugoročne vlasničke i tržišne odnose Kombinata aluminijuma i EPCG, kao preduzeća u većinskom vlasništvu države.
Kada je u pitanju Željezara, treba sa novim vlasnikom tačno definisati njen razvoj kao konkurentne i profitabilne fabrike, koja bi doprinijela razvoju brojnih malih i srednjih preduzeća na bazi prerade čelika i usluga,
a ako se to ne bude ostvarivalo, dovesti u pitanje njihovo vlasništvo.
KOMBINAT ALUMINIJUMA PODGORICA
Mjere:
5.Preispitati ukupno poslovanje Kombinata aluminijuma u prethodnom periodu.
6.Ostvariti većinsko državno vlasništvo u KAP-u.
7.Raskinuti Ugovor sa CEAC Holding limited.
8.Raskinuti komercijalni ugovor sa Glenkorom.
9.Uspostaviti profesionalno, efikasno i transparentno upravljanje od strane Vlade Crne Gore, Skupštine Crne Gore i akcionara.
10.Sačiniti sveobuhvatnu Strategiju restrukturiranja, revitalizacije i dugoročnog razvoja Kombinata aluminijuma i aluminijumske industrije.
11.Obezbijediti kreditnu podršku za dinamično investiranje u Primarnom dijelu i Preradi u visini od cca 150 miliona eura.
12.Uspostaviti dugoročne vlasničke i tržišne odnose KAP-a i EPCG.
13.Stimulativnom poreskom politikom i stručnom podrškom pospješiti razvoj malih i srednjih preduzeća na bazi prerade aluminijuma.
14.Hitno krenuti u izgradnju jednog energetskog objekta za potrebe KAP-a.
RUDNIK BOKSITA NIKŠIĆ
15.Raskinuti ugovor sa CEAC Holding limited.
16.Ostvariti većinsko državno vlasništvo u Rudniku boksita.
17.Formirati Konzorcijum aluminijumske industrije.
18.Razmotriti tehno-ekonomske i ekološke parametre dislociranja Fabrike glinice iz Zete na lokacije nalazišta boksita.
19.Sačiniti Strategiju modernizacije Rudnika boksita Nikšić i realizovati je.
20.Utvrditi bilansne i vanbilansne rezerve crvenih boksita i racionalno ih eksploatisati.
TOŠČELIK NIKŠIĆ
21. Preispitati ukupno poslovanje Željezare Nikšić u prethodnom periodu.
22.Sačiniti i pratiti realizaciju biznis plana i obećanja novog vlasnika da će se za tri godine dostići proizvodnja od 400.000 t specijalnih čelika na godišnjem nivou, da će se ostvariti godišnji promet od 500 miliona eura, da će se do tada uložiti 35 miliona eura i sve to ostvarivati sa samo 550 radnika.
23. Realizovati obećanje novog vlasnika o preuzimanju i pokretanju stare i nove proizvodnje u Tehnostil hladnoj valjaonici, Radventu i Livnici.
24. Stimulativnom poreskom politikom i stručnom podrškom pospješiti razvoj malih i srednjih preduzeća na bazi prerade čelika.
II. ENERGETSKI SEKTOR
Energetski sektor mora biti u većinskom vlasništvu države iz više razloga.
Zato što je to najznačajniji ekonomski i ukupni potencijal Crne Gore.
Bez energetike i energetske samodovoljnosti nema ni državnosti Crne Gore u punom smislu.
Zbog specifičnosti prostora i prostornog razvoja Crne Gore.
Takođe, pitanje vlasničkog udjela građana Crne Gore u sistemu Elektroprivrede nije uopšte sagledan u vaučerskoj privatizaciji.
Naime, mnoge generacije zaposlenih kroz razne vidove doprinosa finansirale su sistem Elektroprivrede: kroz samodoprinose, opremanje građevinskog zemljišta, neadekvatnu naknadu EPCG za zauzimanje poljoprivrednih površina za dalekovode i postrojenja i dr.
Utvrđena vrijednost akcija EPCG nije sadržala ništa od toga.
Valorizacija i korišćenje energetskih resursa moraju biti u saglasju sa principima održivog razvoja, ekonomskog progresa i globalnih kretanja i zahtjeva.
U tom cilju su neophodne hitne i intenzivne energetske reforme i aktivnosti.
Kada su u pitanju vlasnički odnosi, treba sporazumno ili jednostrano raskinuti ugovore sa A2A i Ternom i formirati Konzorcijum energetike Crne Gore u kojem bi osim EPCG, bili i EPSCG, Rudnik uglja i Rudnik mrkog uglja, novi veliki izvori električne energije i potencijalna naftna industrija i gas Crne Gore.
U kasnijim fazama, zavisno od stepena razvoja, moguće bi bilo restrukturiranje ovog konzorcijuma.
ELEKTROPRIVREDA CRNE GORE
Mjere:
25. Preispitati proces privatizacije EPCG.
26. Preispitati ili sporazumno raskinuti ugovor sa A2A o privatizaciji i dokapitalizaciji EPCG.
27. Uspostaviti profesionalno, efikasno i transparentno upravljanje u EPCG od strane Vlade Crne Gore, Skupštine Crne Gore i akcionara.
28. Usvojiti Zakon o načinu, redosljedu i dinamici revitalizacije energetskog potencijala u Crnoj Gori, kojim bi energetika bila u većinskom vlasništvu države.
29. Izraditi Strategiju razvoja energetike u Crnoj Gori do 2030. godine.
30. Usvojiti Akcioni plan revitalizacije energetskih potencijala do 2016. godine.
31. Izmijeniti Zakon o energetici,Zakon o koncesijama, Zakon o državnoj imovini i Zakon o finansiranju lokalne samouprave.
32. Povećati energetsku efikasnost HE „Piva“, HE „Perućica“, TE „Pljevlja I“ i distributivne mreže.
33.Izgraditi HE „Komarnica“,
HE „Kruševo“ na vodotoku Pive
i TE „Pljevlja II“
i TE „Maoče“ sa povoljnim kreditnim linijama.
ELEKTROPRENOSNI SISTEM CRNE GORE
34. Preispitati ili sporazumno preispitati ugovor sa Ternom za privatizaciju EPSCG.
35. Uspostaviti profesionalno, efikasno i transparentno upravljanje u EPSCG od strane Vlade Crne Gore, Skupštine Crne Gore i akcionara u sklopu Konzorcijuma energetike Crne Gore.
MALE HIDROCENTRALE
36. Usvojiti plansku dokumentaciju kojom bi se odredile lokacije malih hidrocentrala na svim vodotocima u Crnoj Gori.
37. Podržati preduzetničku inicijativu za izgradnju malih hidrocentrala, bilo kroz istraživanje, izradu tehničke dokumentacije, izradu putne i energetske infrastrukture, bilo kroz korišćenje finansijskih fondova EU.
ALTERNATIVNI IZVORI ENERGIJE
38.Pokrenuti i intenzivirati istraživanja o mogućnostima korišćenja solarne energije,
energije vjetra,
biomase i
drvnog otpada za pojedine lokacije u Crnoj Gori.
39. Sačiniti mapu alternativnih energetskih potencijala za pojedina područja u Crnoj Gori i to kroz različite oblike prezentovati javnosti.
ENERGETSKA EFIKASNOST
40. Inovirati Zakon o energetskoj efikasnosti.
41. Sačiniti akcioni plan za energetsku efikasnost do 2016. godine u domaćinstvima, uslužnim djelatnostima, industriji i saobraćaju.
42. Stimulisati postepeni prelazak na niži energetski intenzitet koji je u Crnoj Gori šest puta veći nego u EU.
43. Osnovati Fond za energetsku efikasnost.
REGIONALNA I GLOBALNA ENERGETSKA SARADNJA
44. Intenzivirati integraciju Crne Gore u Energetsku zajednicu jugoistočne Evrope i energetsko tržište EU.
45. Intenzivirati projekat Razvoja transmisione mreže na regionalnom nivou.
46. Uskladiti trase transmisionih mreža sa principima održivog razvoja i očuvanja životne sredine.
GASIFIKACIJA CRNE GORE
47. Inovirati Studiju gasifikacije Crne Gore, sa posebnom analizom snabdijevanja domaćinstava, privrede, posebno KAP-a i mogućnost izgradnje jedne gasne elektrane od cca 300 MW.
48. Pokrenuti pregovore sa „Gaspromom“ kako bi se jedan krak gasovoda „Južni tok“ odvojio i trasirao teritorijom Crne Gore.
49. Sačiniti studiju uticaja na životnu sredinu i ekonomske efekte moguće zajedničke trase Jadransko-jonskog gasovoda i autoputa Bar-Boljari.
EKSPLOATACIJA GASA I NAFTE
50. Inovirati Zakon o istraživanju i proizvodnji ugljovodonika.
51. Intenzivirati geološka istraživanja nafte i gasa na crnogorskom primorju.
III.TURIZAM
Turizam je jedan od strateških prioriteta Crne Gore koji svojim direktnim i multiplikacionim efektom treba u velikoj mjeri da utiče na kvalitet i dinamiku ekonomskog razvoja zemlje.
Da bi se to postiglo potrebno je otkloniti ili smanjiti negativnu poslovnu praksu koja postoji u turističkom sektoru i ukupnom ambijentu.
Te negativnosti se odnose, prije svega, na devastiranje turističkih destinacija kao što su: betoniranje obala, bespravna gradnja, neizgrađena magistralna i tranzitna saobraćajna infrastruktura, nezadovoljavajuća komunalna i lokalna infrastruktura, ekološki problemi čistoće i odlaganja otpada, odvođenje otpadnih voda, loše vodosnabdijevanje, nepovoljna struktura smještajnih kapaciteta, prenatrpanost plaža, nedovoljan broj parking mjesta, neadekvatan odnos kvaliteta i cijene, nedovoljan broj domaćeg stručnog kadra, nedovoljno razvijena ponuda za specifične ciljne grupe, ekspanzija primitivizma, siva ekonomija i problemi naplate boravišne takse.
Rješenja su u javno-privatnim partnerstvima,
prilagođavanju mentaliteta, navika,
stvaranju strategija podrške,
a prije svega u vizionarstvu i odlučnosti izvršne vlasti.
Mjere:
52. Dati prioritet razvoju održivog turizma.
53. Mijenjati balans između masovnog i elitnog turizma tako da udio elitnog turizma bude sve veći.
54. Realizovati plan razvoja preko 40 vrsta turizma u Crnoj Gori, zavisno od specifičnosti i klijentele, kako bi se doprinijelo kvalitetu i diverzifikaciji ponude Crne Gore kao turističke destinacije.
55. Stvoriti uslove, pokrenuti i intenzivirati izgradnju hotelskih kapaciteta koji zadovoljavaju standarde elitnog turizma.
56. Inovirati strategiju razvoja ljudskih resursa u sektoru turizma u Crnoj Gori do 2020. godine
i sačiniti akcioni plan realizacije strategije do 2016. godine, sa posebnim osvrtom na saradnju turističke privrede i obrazovnog sistema.
57.Inovirati prostorne planove i planove nižeg reda turističkih destinacija, kojima bi se redefinisala putna i komunalna infrastruktura, sanirala ekstenzivna bespravna gradnja, stvorili uslove za izgradnju parking mjesta, zelenih površina, šetališta, uredila kupališta, te stvorili uslovi za podizanje ukupnog nivoa konkurentnosti turističke destinacije.
58. Pripremiti, podržati i intenzivirati izgradnju turističke infrastrukture na nivou Crne Gore u funkciji podizanja kvaliteta turističke ponude.
59. Podržati revitalizaciju ruralnih područja.
60.Stimulisati potrošnju
i brendirati domaće proizvode.
IV.POLJOPRIVREDA I RIBARSTVO
Crna Gora treba da ima samodovoljnost u hrani, ona za to ima sve pretpostavke.
U pojedinim periodima svoje istorije to je i postizala.
Normalno, koristeći sve svoje komparativne prednosti nije potrebno da ima samodovoljnost u svakom svom proizvodu, već da to bude kumulativno.
Danas to nije slučaj.
Crna Gora iskazuje deficit u trgovini hranom više od 200 miliona eura godišnje, čak izdvaja za uvoz vode više desetina miliona eura.
Brojni problemi se ogledaju u usitnjenosti poljoprivrednih posjeda,
niskom obimu proizvodnje po jedinici gazdinstva,
nedovoljnoj tehnološkoj opremljenosti gazdinstava,
niskoj konkurentnosti,
relativno visokim cijenama inputa,
nedovoljnom nivou primjene standarda kvaliteta,
nedovoljnim stimulativnim mjerama i podršci,
nedovoljnoj obrađenosti poljoprivrednog zemljišta,
neizgrađenoj ili lošoj infrastrukturi,
malom procentu upotrebe ribe u ishrani,
maloj iskorišćenosti potencijala morskog ribarstva i marikulture.
Sa ovakvim stanjem u poljoprivredi nemamo šta da tražimo u Evropskoj Uniji.
Mjere:
61. Obezbijediti značajno veću budžetsku podršku za poljoprivredu u ukupnom budžetu Crne Gore jer je sadašnja po svim kriterijumima mala i među najmanjim u Evropi.
62. Osnovati državni konzorcijum za upravljanje rizicima u vremenu sve izraženijih negativnih uticaja klimatskih promjena, za stimulisanje proizvodnje i otkup i plasman poljoprivrednih proizvoda na domaćem i inostarnom tržištu.
63. Poljoprivredno zemljište, šume i vodu tretirati kao imovinu od posebnog nacionalnog značaja, što će voditi njihom dugoročnom održivom gazdovanju.
64. Povećati nivo tržišno orijentisane poljoprivredne proizvodnje sa posebnim akcentom na sjever Grne Gore.
Raditi na daljem jačanju institucija sistema.
Opšte usluge i servise u poljoprivredi podići na veći nivo kako bi se ubrzao transfer znanja od naučno-istraživačkih institucija i stručnih službi prema proizvođačima.
Podržati primijenjena istraživanja u poljoprivredi.
65. Podržati investicije u infrastrukturu i razvoj sela što će voditi povećanju životnog standarda stanovništva na selu.
Permanentno raditi na edukaciji poljoprivrednih proizvođača
i stvaranju uslova za samozapošljavanje mladih.
Podržati razvoj proizvodnih aktivnosti izvan poljoprivrede i šumarstva.
66. Podržati investicije za nabavku sistema za navodnjavanje sa ciljem stabilizacije poljoprivredne proizvodnje u uslovima sve izraženijeg deficita padavina.
67.Podržati razvoj i unapređenje voćarstva,
vinogradarstva i
revitalizaciju maslinarstva, pri čemu je moguć rast obima proizvodnje do 2015. godine do 30%.
68. Jačati razvoj biljne proizvodnje, posebno povrtarstva, pri čemu je moguć rast obima proizvodnje do 2015. godine do 20%.
Unapređenjem stočarske proizvodnje stvoriće se uslovi za povećanje površina pod žitima i krmnim kulturama, pri čemu je moguć rast obima proizvodnje do 2015. godine do 20%.
69. Intenzivirati proizvodnju u zaštićenom prostoru.
70.Povećati stočni fond tako da je moguće povećanje govedarstva za 15%,
ovčarstva za 12%,
svinjarstva za 30%,
živinarstva za 30% do 2015. godine.
71. Očuvati i unaprijediti proizvodnju tradicionalnih proizvoda.
To bi vodilo afirmaciji ruralnih područja
i omogućilo da se uporedo sa razvojem specifične poljoprivredne proizvodnje razvija i specifična turistička ponuda.
72. Razvijati organsku proizvodnju.
73. Poboljšati konkurentnost poljoprivrede na širem tržištu kroz podizanje nivoa tehnološke opremljenosti, uvođenje standarda i povećanje kvaliteta.
74. Povećati kontrolu hrane i poljoprivrednih proizvoda, u skladu sa standardima EU, u smislu bezbjednosti i kvaliteta.
Intenzivirati aktivnosti na harmonizaciji zakonske regulative i uspostaviti mehanizme za njenu implementaciju u praksi.
75. Uspostaviti Registar poljoprivrednih proizvođača.
Pojednostaviti administrativne procedure.
76. Ustanoviti državnu Agrobanku.
77. Definisati politiku korišćenja poljoprivrednog zemljišta.
Neiskorišćeno poljoprivredno zemljište u vlasništvu države dati na korišćenje privatnim poljoprivrednim gazdinstvima kroz stimulativne mjere.
78. Uspostaviti berzu poljoprivrednih proizvoda.
79. Socijalno zaštititi staračke seoske porodice.
80. Kvalitetno koristiti sredstva predviđena za stimulisanje razvoja ruralnih područja od međunarodne zajednice.
81. Podsticati povoljnim finansiranjem izgradnju prerađivačkih kapaciteta: mljekara, vinarija, mesnih prerađivačkih kapaciteta itd. kako bi se povećao inače veoma nizak stepen finalizacije poljoprivrednih proizvoda.
Podsticati izgradnju savremenih skladišnih kapaciteta.
82. Inicirati uspostavljanje kooperativa (klastera) u poljoprivredi na svim nivoima u cilju jačanja konkurentnosti i izvoznih mogućnosti.
83. Promovisati plasman domaćih poljoprivrednih proizvoda posredstvom turističke potrošnje.
Stimulisati povratak na nekadašnja
i izlazak na nova tržišta.
84. Obezbijediti nabavku kvalitetnog sjemenskog materijala, stočne hrane, opreme i đubriva po nižim cijenama.
Obezbijediti nabavku energenata po regresiranim cijenama.
85.Razvijati ribarstvo kroz planske i dugoročne programe finansiranja istraživačkih projekata za očuvanje i povećanje ribljeg fonda,
kao i otvaranja novih manjih ili većih ribnjaka.
86. Registrovati brendove poput standardizacije proizvodnje sira, pršute i drugih prehrambenih proizvoda.
87. Donijeti jasnu strategiju očuvanja agrobiodiverziteta i iznaći prihvatljive razvojne modele kako bi se obilje autohtonog materijala i brojne tradicionalne biotehnologije stavile u funkciju razvoja.
Čuvanjem agrobiodiverziteta čuvaju se tradicija, kultura, stara znanja ali i mnoge druge specifičnosti zemlje.
88. Zabraniti proizvodnju genetski modifikovane hrane u Crnoj Gori.
V.ŠUMARSTVO I DRVOPRERADA
Crna Gora je nekad bila bogata i bogatim i siromašnim šumama.
Nakon toga je bila siromašna bogatim šumama,
a danas je siromašna i bogatim i siromašnim šumama.
Ovakvo stanje sa šumama je posljedica nekontrolisane sječe, nedostatka uzgojnih mjera posebno u niskim i izdanačkim šumama, deforestacije od požara, erozije i velikih infrastrukturnih objekata, nedostatka višenamjenskih inventura šuma, neiskorišćenosti prirodnog prirasta, uticaja kiselih kiša, velikih požara, malih investicija za biološku i tehničku reprodukciju šuma, nedostatka sistematskog sprovođenja i praćenja mjera zaštite od požara, nedostatka zaštite od bolesti i štetočina, nedostatka monitoringa.
Lošem stanju doprinosi i nedostatak finalizacije proizvoda i preplitanje nadležnosti.
Mjere:
89. Usvojiti novi Zakon o šumama.
90. Izraditi pravnu analizu razloga zastoja u povraćaju šuma i ispraviti nepravde prema bivšim vlasnicima.
91. Usvojiti strategiju razvoja drvoprerade.
92. Razvijati naučno-istraživačku djelatnost u šumarstvu.
93. Usvojiti i realizovati plan zaštite i načina eksploatacije šuma.
94. Primjenom najsavremenijeg koncepta gazdovanja povećati prirast adekvatan bonitetu zemljišta.
95. Povećati otvorenost šuma sa današnjih 7-15 km/1000ha na 25 do 30km/1000 ha.
96. Stimulisati planinski i lovni turizam, u okviru koga treba plasirati sopstveni proizvod (montažne kuće, brvnare, posredne šumske proizvode, suvenire, zdravu hranu).
97. Povećati proizvodnju sporednih šumskih proizvoda (pečurki, šumskog voća, ljekovitog bilja i sirovina za farmaceutske proizvode).
98. Povećati šumske površine pošumljavanjem sadnicama iz sopstvene proizvodnje.
99. Uraditi sve na uređenju šuma u cilju sprečavanja požara,
fitopatoloških pojava
i unaprijediti ekološku, ambijentalnu, zdravstvenu, turističku i zaštitnu funkciju šuma.
100. Usvojiti stroge zakonske propise u cilju prevencije uništavanja šuma u požarima i nelegalnom sječom.
101. Onemogućiti bespravnu sječu, krađu i devastacuju šuma.
102.Povećati prirast i otvorenost prevođenjem izdanačkih šuma u ekonomske
i ojačati njihovu privrednu funkciju.
103.Šumski otpad tretirati kao obnovljivi energent.
104. Promovisati i postići najracionalniji izvoz – izvoz na kućnom pragu.
105. Napraviti pravednu raspodjelu koncesionih prava i prava na korišćenje, prema kapacitetima tehnologičnosti prerade i rigorozno kontrolisati sprovođenje koncesionih ugovorenih odredbi.
106. Regulisati vlasništvo nad šumama.
107. Revitalizovati drvoprerađivačke proizvodne kapacitete uvođenjem numeričke i informacione tehnologije.
108. Dominantno povećati učešće domaće proizvodnje namijenjene opremanju ugostiteljskih i turističkih sadržaja.
109. Stimulisati proizvodnju obnovljive energije na bazi drvnog i šumskog otpada.
110. Preusmjeriti razvoj drvoprerade na osnovu principa kooperacije i eliminacije paralelnih kapaciteta.
111. Formirati agenciju za dizajn, istraživanje tržišta i standardizaciju mjera, oblika, profila, alata, postupaka i informacija.
112. Formirati izvozne klastere za drvoprerađivače.
113. Povezati, na tržišnoj osnovi, proizvodnju, stovarišta građevinskog materijala, salone i prodavnice namještaja.
114. Zabraniti izvoz trupaca i neobrađenog drveta.
115. Adekvatno štititi divljač.
116. Povećati kapacitete apsorpcije sredstava Evropske Unije i donatorskih sredstava.
117. Efikasnije koristiti sredstva EU fondova.
VI.SAOBRAĆAJNO -TRANSPORTNI SISTEM
Crna Gora je „crna rupa“ sabraćajno-transportnog sistema, bilo da je u pitanju povezanost sa svijetom i regionom, bilo da se radi o unutrašnjoj međupovezanosti.
Loš saobraćajno-transportni sistem jedan je od osnovnih limita razvoja.
Ni minimalna sredstva koja su dobijena tokom procesa „privatizacije“, čak i ona koja su bila namijenjena za modernizaciju i izgradnju nove putne infrastrukture, nijesu za tu namjenu utrošena.
Uz sve to, izopšteni smo iz TEN-T Transevropske transportne mreže,
a prethodni period su obilježili brojni skandali sa navodnim graditeljima i trošenjem velikih finansijskih sredstava za analize koje su radili nekompetentni pojedinci.
Ravnomjeran i intenzivan razvoj saobraćajne infrastrukture imao bi brojne direktne i multiplikacione efekte, u sferi povećanja prihoda od PDV-a i drugih poreza,
te povećanja tražnje,
otvaranju novih radnih mjesta,
nove proizvodnje,
novih investicija
i aktiviranja svih resursa.
Mjere:
118. Usvojiti strategiju razvoja saobraćajno-transportnog sistema koja bi se bazirala na novoj saobraćajnoj politici u skladu sa definisanom saobraćajnom politikom i koridorima Evropske Unije.
119. Sačiniti potpunu i kvalitetnu projektnu dokumentaciju izgradnje drumske infrastrukture u Crnoj Gori.
120. Sačiniti potpunu i kvalitetnu projektnu dokumentaciju izgradnje željezničke infrastrukture u Crnoj Gori.
121. Formirati zajedničku komisiju sa Srbijom, Mađarskom, Rumunijom i Italijom i otpočeti izgradnju autoputa Bar-Beograd-Budimpešta-Bukurešt.
122. Formirati zajedničku komisiju sa Hrvatskom i Albanijom za izgradnju brze primorske saobraćajnice.
123. Formirati zajedničku komisiju sa Bosnom i Hercegovinom, Hrvatskom i Albanijom koja bi razmotrila mogućnost izgradnje Jadransko-jonskog autoputa.
124. Učiniti da Nikšić bude regionalno čvorište saobraćajno-transportne infrastrukture rekonstrukcijom i završetkom putnih saobraćajnica Risan-Žabljak-Pljevlja i Nikšić-Bileća, kao i željezničke pruge Nikšić-Bileća.
125. Učiniti da Pljevlja budu regionalno čvorište saobraćajno-transportne infrastrukture izgradnjom željezničke pruge Pljevlja-Prijepolje, kao i rekonstrukcijom putnih saobraćajnica Pljevlja-Žabljak, Pljevlja-Mojkovac i Pljevlja-Prijepolje.
126. Učiniti da Berane budu regionalno čvorište saobraćajno-transportne infrastrukture modernizacijom aerodroma, izgradnjom željezničke pruge Berane-Bijelo Polje, rekonstrukcijom i modernizacijom putnih saobraćajnica Berane-Rožaje-Dračenovac, Berane-Kula i Berane-Plav-Gusinje-granica Albanije.
127. Formirati zajedničku komisiju sa Srbijom, Mađarskom, Rumunijom i Italijom za modernizaciju željezničke infrastrukture Bar-Beograd.
128. Formirati zajedničku komisiju sa Albanijom u vezi valorizacije basena Skadareskog jezera i regulisanja vodotoka rijeke Bojane.
129.Usvojiti akcioni plan modernizacije i izgradnje putne infrastrukture u Crnoj Gori.
130. Formirati konzorcijum niskogradnje u svim fazama, od projektovanja do izvođenja i kontrole.
131. Stimulisati domaću proizvodnju materijala za izgradnju saobraćajne infrastrukture.
132. Poboljšati konkurentnost domaće transportne privrede.
133. Razvijati kooperativne odnose sa privrednim subjektima i korisnicima usluga.
134. Intenzivirati proces obnove crnogorske pomorske flote kroz kupovinu brodova.
135. Preispitati propast velikih pomorskih kompanija u Crnoj Gori.
136. Učiniti da Luka Bar bude generator totalne logističke integracije transportnog sistema Crne Gore u cilju bolje kooperacije, koordinacije i konsolidacije aktivnosti, poput izgradnje novog kontejnerskog terminala.
137. Definisati program revitalizacije jezerskog saobraćaja u cilju valorizacije saobraćajnog potencijala Skadarskog jezera.
138. Riješiti probleme u vezi sa stacionarnim i pješačko-biciklističkim saobraćajem po opštinama.
139. Definisati program razvoja slobodnih carinskih zona Bar i Tivat.
140. Koristiti fondove Evropske Unije namijenjene poboljšanju putne infrastrukture, posebno na lokalnom nivou.
VII.MAKROEKONOMSKA POLITIKA
Privredna aktivnost je u padu,
budžetski prihodi su smanjeni,
a izražen je budžetski deficit u produženom vremenu,
dok javni dug brzo raste.
Visok nivo izdatih rizičnih garancija i realizacija tih garancija, visok nivo subvencija i transfera, visoka nelikvidnost realnog sektora, visok nivo poreskog duga, visok nivo neizmirenih obaveza, rast broja računa u blokadi, izražen konzervatizam u kreditiranju banaka, restriktivna kreditna aktivnost, visoko učešće nekvalitetne aktive, nepovoljna ročna usklađenost sredstava i izvora finansiranja, restriktivna kreditna politika, rast kamatnih stopa, značajan pad prometa na trzištu kapitala, veliki deficit Fonda penzijskog i invalidskog osiguranja, rast deficita Fonda penzijskog i invalidskog osiguranja, pad prihoda Fonda za zdrastveno osiguranje uz nestabilnost u Eurozoni i visok nivo obaveza u procesu evropskih integracija u ovakvom ukupnom ambijentu rezultiraće bankrotstvom
i dužničkim ropstvom Crne Gore.
Zato uz dinamičan privredni rast i mnoga sektorska rešenja
neophodno je sprovesti mnoge mjere u fiskalnoj i monetarnoj politici.
FISKALNA POLITIKA
Mjere:
141. Usvojiti zakon o fiskalnoj odgovornosti kojim bi se uvela fiskalna pravila u dijelu javnog duga, budžetskog deficita, javne potrošnje, javnih prihoda.
142. Uravnotežiti budžet.
143. Povećavati učešće kapitalnog i smanjivati učešće tekućeg budžeta.
144. Izvršiti potpunu racionalizaciju trošenja budžetskih sredstava.
145. Povećati nivo transparentnosti fiskalne potrošnje na svim nivoima.
146. Unaprijediti fiskalnu kontrolu i sankcionisati neracionalnu i protivzakonitu potrošnju.
147. Racionalizovati rad agencija i regulatornih tijela kroz njihovu potpunu centralizaciju.
148. Restriktivno izdavati državne garancije.
149. Izmijeniti Zakon o zaradama i drugim primanjima državnih i javnih funkcionera.
150. Preinačiti „bespovratne kredite“ i stambene pomoći socijalno neugroženima u stvarne kredite, sa rokom otplate 20 godina i srednjom komercijalnom kamatom.
151. Preinačiti odluke o dodjeli stanova koji su dati pod povoljnim uslovima na račun budžeta tako da se otplaćuju po punoj tržišnoj vrijednosti i kamatama na period od 20 godina.
152. Usvojiti set poreskih zakona kojima bi se izvršila reforma poreske politike, a koja bi bila konkurentna, stimulativna, progresivna, decentalizovana i socijalna.
153. Uprostiti način plaćanja poreza.
154. Izmijeniti vrijeme i način plaćanja PDV-a da bi se poboljšala likvidnost privrede.
155. Usvojiti zakon o privatno-javnom partnerstvu.
156. Uvesti rigidnu kontrolu javnih nabavki.
157. Uvesti sistem interne revizije na svim nivoima.
158. Unaprijediti sistem upravljanja dugom.
159. Značajno smanjiti sivu ekonomiju u svim sektorima.
Monetarna politika
Mjere:
160.Formirati Razvojnu banku Crne Gore dokapitalizacijom Investiciono- razvojnog fonda, kreditnom podrškom pod povoljnim uslovima od strane međunarodnih finansijskih institucija, portfeljom od oko 1 milijarde eura, pokrećući dinamičan privredni rast, nove investicije, povećavajući likvidnost.
161. Usvojiti nacionalni plan za djelovanje u vanrednim okolnostima.
162. Jačati institucionalni i normativni okvir finansijskog tržišta.
163. Unaprijediti regulatorni okvir i kapacite revizije i supervizije u okviru finansijskog trzišta.
164. Izmijeniti Zakon o obligacionim odnosima i Zakon o finansijskom lizingu.
165. Usvojiti Zakon o privatno-javnom partnerstvu u bankarskom sektoru.
166. Usvojiti Zakon o aranžmanima finansijskog kolaterala.
167. Harmonizovati propise koji regulišu trzište kapitala sa praksom EU.
168. Pojačati nadzor trzišta.
169. Unaprijediti zaštitu prava manjinskih akcionara.
170. Izvršiti reformu kontrole i rada računovodstva.
VIII.POSLOVNI AMBIJENT
Stabilan i stimulativan poslovni ambijent od presudne je važnosti za razvoj ekonomije.
Poslovni ambijent u Crnoj Gori opterećen je brojnim problemima, poput administracije koja je neefikasna i spora sprovođenju zakonskih propisa, i spore sudske procedure prilikom rešavanja privrednih sporova.
I dalje je prisutna siva ekonomija i korupcija,
a nedovoljan je nivo inspekcijskog nadzora,
dok je visok stepen monopolisanosti trzišta i nelojalne konkurencije.
Tržište je nelikvidno,
mnogo je barijera na lokalnom nivou,
a postoji veliki broj i visok nivo komunalnih taksi i naknada,
kao i nepoštovanje zakonskih propisa.
Mjere:
171. Sačiniti i sprovesti akcioni plan za reformu lakoće poslovanja.
172. Sačiniti i sprovesti akcioni plan regulatorne reforme.
173. Intenzivirati implementaciju projekta „Jednošalterskog sistema“.
174. Intenzivirati primjenu projekta „Objedinjenja registracija i naplata poreza i doprinosa“.
175. Intenzivirati primjenu i promociju projekata elektronske uprave.
176.Uvesti elektonsku upravu u Poresku upravu i Carinu Crne Gore.
177. Uvesti elektronske zdrastvene i radne knjižice.
178. Sprovesti praktičnu primjenu elektronskog potpisa i plaćanja preko interneta.
179. Intenzivirati realizaciju projekta  „Giljotina propisa“.
180. Znatno povećati efikasnost rada državne administracije kroz obuku i profesionalizaciju.
181. Usvojiti novu antimonopolsku politiku.
182. Uspostaviti pravnu sigurnost.
183. Usvojiti novi Zakon o izvršenju i obezbjeđenju.
184. Povećati stepen saradnje sudova, inspekcijskih službi, policije i carinskih organa.
185. Povećati brzinu rešavanja privrednih sporova.
186. Povećati efikasnost implementacije izvršnog postupka.
187. Podržati preduzetništvo u idejnom, institucionalnom i finansijskom smislu.
188. Podržati domaće preduzetnike koji su u stanju da uposle više od 5 novih radnika kroz bespovratna sredstva od 3.000 eura po novozaposlenom radniku.
189. Formirati konsalting firme i klastere.
190. Otkloniti barijere na svakom nivou deregulacijom poslovanja i drugim načinima.
191. Projekat RIA (Regulatory Impact Assesment – Regulatorna procjena uticaja) razvijati u novi pravni i institucionalni okvir.
192. Inovirati i usaglasiti Zakon o privrednim društvima, Zakon o obligacionim odnosima i Zakon o računovodstvu i reviziji i Pravilnik o kontrolnom okviru i sadržini računa kako bi se regulisao tretman gubitka.
193. Dopuniti Zakon o stečaju institutom automatskog stečaja.
IX.REGIONALNI RAZVOJ
U Crnoj Gori drastično su izražene razlike u regionalnom razvoju.
Sjever, u kojem živi 33% stanovništva, ima indeks društvene izopštenosti 5.9, što je duplo više nego u centralnom, a oko šest puta više nego u južnom dijelu Crne Gore.
Sjever je faktički sirovinska baza, sa kolonijalnim karakteristikama.
Takođe je izražena metropolizacija Crne Gore, jer u Podgorici radi oko 40% ukupnog stanovništva i stvara se preko 50% BDP-a.
Problem regionalnog razvoja je prije svega ekonomsko pitanje.
Mjere:
194. Usvojiti strategiju ravnomjernog regionalnog razvoja.
195. Definisati zakonsku regulativu iz ove oblasti, poput izmjene Zakona o koncesijama.
196. Uvesti stimulativne ekonomske mjere poreske politike u cilju ravnomjernog regionalnog razvoja.
197. Definisati potrebe za izgradnjom neophodne infrastrukture.
198. Povećati apsorpcioni kapacitet za povlačenje sredstava iz evropskih fodova.
199. Podsticati razvoj preduzetništva u manje razvijenim podrčjima.
200. Napraviti poseban akcioni plan za otklanjanje zaostajanja u ekonomskom razvoju sjevera Crne Gore.
X.RAZVOJ SELA
Migracije, ratovi, industrijalizacija, socijalistička i oligarhijska politika, svaki od ovih faktora na svoj način je opustošio i ostario selo.
Danas problem sela nije samo pitanje poljoprivrede, nego i pitanje socijalne, ekonomske, obrazovne, zdravstvene i infrastrukturne politike.
To je složen problem koji iziskuje sveobuhvatnu aktivnost da bi selo „živjelo“ dvanaest mjeseci, a ne samo nekoliko mjeseci na nekoliko ognjišta.
Mjere:
201. Sačiniti strategiju i akcioni plan razvoja sela.
202. Stimulisati otvaranje preduzeća u ruralnim sredinama kroz privatno-javno partnerstvo.
203. Podržavati i više afirmisati seosku omladinu i raditi na njihovom boljem položaju.
204. Zaustaviti migraciju prema urbanim centrima.
205. Stimulisati povratak ljudi na selo kroz podsticajne mjere poput zagarantovanog otkupa poljoprivrednih proizvoda.
206. Stimulisati socijalno preduzetništvo.
XI.JAVNA PREDUZEĆA
Partokratija je danas mnogo više izražena u Crnoj Gori nego što je je to bilo i u jednopartijskom sistemu.
Vrhuške DPS-a i SDP-a podijelile su Crnu Goru po interesnim atarima odakle crpe novac, zapošljavaju svoje supružnike i djecu, obezbjeđuju sebi stanove i kola, a ta javna preduzeća bilježe velike gubitke.
Tu praksu treba energično prekinuti i dovesti profesionalce da upravljaju javnim preduzećima.
Mjere:
207. Usvojiti novi zakon o javnim preduzećima.
208. Organizovati javna preduzeća kao društva kapitala.
209. Profesionalizovati upravljanje u javnim preduzećima.
210. Ukinuti upravne odbore i uvesti nadzor rada javnih preduzeća od strane države i opština koji su ih osnovali.
211. Posebna kontrola javnih preduzeća od strane Državne revizorske institucije.
212. Direktore javnih preduzeća birati na javnim konkursima, pozvati na odgovornost prije isteka mandata ako ne ispune plan i nagrađivati ih ako unaprijede poslovanje javnog preduzeća.
XII.JAVNE NABAVKE
Sistem javnih nabavki u Crnoj Gori je birokratizovan, netransparentan, podložan korupciji i diskriminaciji, monopolizovan od strane režima i njihovih interesnih preduzeća i grupacija.
Kako se radi o velikim finansijskim sredstvima, javne nabavke treba učiniti transparentnim, jednostavnim i efikasnim.
Mjera:
213. Usvojiti novi zakon o javnim nabavkama u svemu uslađen sa direktivama i standardima EU.
C. SOCIJALNA POLITIKA
Crna Gora je država gdje u osnovi ne postoji ni socijalna pravda
ni socijalna sigurnost.
Sistem socijalne zaštite je centralizovan, glomazan i neefikasan.
Birokratske procedure za ostvarivanje prava na socijalnu zaštitu su komplikovane i spore zbog neadekvatne evidencije i neumreženosti institucija.
Broj obuhvaćenih korisnika različitim oblicima i uslugama socijalne zaštite nedovoljan je u odnosu na stvarne potrebe.
Preko 78.000 građana prima neku vrstu socijalne pomoći,
a mnogo veći broj živi ispod granice siromaštva.
Socijalna davanja veoma su mala i kreću se od 19 do 120,70 eura.
Siromaštvo je vrlo izraženo kod mnogih socijalnih grupa – starih osoba, raseljenih lica, osoba sa invaliditetom, djece, Roma, ruralnog stanovništva, neobrazovanih i nezaposlenih.
Veza između nezaposlenosti i siromaštva je najdirektnija, tako da je jedan od glavnih uzroka siromaštva velika nezaposlenost.
Pored određene sličnosti sa zemljama u tranziciji i zemljama u razvoju, siromaštvo u Crnoj Gori ima i mnoge specifičnosti.
Krvavi raspad ranije domovine, ratovi, raseljavanje, izbjeglištvo, „prljava“ neoliberalna ekonomska ideologija, kriminogena privatizacija, hiperinflacije, odsustvo socijalne politike i istinske solidarnosti, nestanak pojedinih sektora i brojnih radnih mjesta postupno su i direktno proizveli sadašnju pogubnu socijalnu sliku Crne Gore.
Sa druge strane, socijalna politika u Crnoj Gori ne vodi se kroz neophodan višedimenzionalni pristup smanjivanju siromaštva,jer i pored određenih finansijskih sredstava koja se izdvajaju ne postoje dovoljni organizacioni kapaciteti, adekvatna koordinacija državnog i lokalnog nivoa, niti saradnja državnih institucija, nevladinog sektora i međunarodnog faktora.
Fenomen siromaštva ne posmatra se iz ugla solidarnosti,
nijesu definisani sektorski prioriteti,
a nedovoljna je profesionalna podrška i spremnost svih učesnika da aktivno i odgovorno djeluju u cjelokupnom procesu.
Crna Gora treba da bude uređena inkluzivna zajednica koja pruža ista prava i mogućnosti svima i tako doprinese razvoju i odgovornosti svakog pojedinca kroz zajedničko identifikovanje prioriteta i uspostavljanje sistemske podrške zasnovane na razvijenoj mreži različitih vrsta usluga dostupnih svima.
Mjere:
214. Uvesti „socijalni karton“ kako bismo konačno došli do pouzdanih podataka o socijalnom statusu svakog građanina Crne Gore, njegovih prihoda i imovinskog stanja.
215. Uraditi reviziju postojećih strategija poput Strategije o smanjenju siromaštva.
216. Izmijeniti zakonsku regulativu u oblasti socijalne politike, Zakon o socijalnoj i dječijoj zaštiti, Zakon o zapošljavanju, Zakon o penzijskom i invalidskom osiguranju, Zakon o zdravstvenom osiguranju i Porodični zakon.
217. Usvojiti zakon o humanitarnoj pomoći i donacijama.
218. Uvesti EU principe socijalne uključenosti, sa akcentom na socijalnoj inkluziji i socijalnoj integraciji.
219. Definisati minimalnu zaradu ili tzv. donju granicu siromaštva na nivou 50% prosječne zarade u državi, ispod koje se nijedan pojedinac ne smije naći, a država treba da garantuje taj egzistencijalni minimum.
220.Omogućiti zapošljavanje jednog člana porodice u porodicama gdje niko nije zaposlen,
prioritet dati samohranim roditeljima.
221. Učiniti da država svim punoljetnim građanima čija zarada je manja od egzistencijalnog minimuma dotira razliku do ove sume.
Ovaj minimum obezbijediti i svim nemoćnim i nezbrinutim građanima.
222. Obezbijediti fond za jednokratne pomoći namijenjen pojedincima i porodicama u kriznim situacijama.
223. Omogućiti otvaranje prodavnica za korisnike socijalne pomoći u kojima će zbog poreskih olakšica biti znatno niže cijene.
224. Voditi proaktivnu politiku u cilju rješavanja stambenog pitanja socijalno ugroženim licima.
225.Izvršiti reviziju rada i nadležnosti centara za socijalni rad u smislu poboljšanja njihove operativnosti, stručnosti i dostupnosti građanima,
a stimulisati proaktivan pristup rješavanju socijalne problematike i rad na terenu, a ne u kancelarijama.
226. Zbog sve većeg broja građana Crne Gore, koji se nalaze u zoni apsolutnog siromaštva otvoriti narodne kuhinje u svim gradovima.
227. Uspostaviti jasne kriterijume za smještaj u hraniteljske porodice, edukovati potencijalne hranitelje i promovisati hraniteljstvo kao dobru praksu.
228. Smanjiti porez na neke od osnovnih životnih namirnica: meso i mesne proizvode, ribu i riblje proizvode, voće i povrće, jestiva ulja i masti, mlijeko i mliječne proizvode, dvopek i keks, trajna peciva i kolače, tjestenine, osvježavajuće napitke i mineralnu vodu, za koje do sada nije bilo poreskih olakšica.
229. Učiniti da se porez na dodatnu vrijednost po stopi od 0% proširi i na odjeću i obuću namijenjenu djeci predškolskog uzrasta, na dječju hranu i higijenske potrepštine za djecu.
230. Obezbijediti dječji dodatak za svu djecu, bez obzira na zaposlenost njihovih roditelja i broja djece u porodici.
231. Omogućiti potpunu primjenu Zakona o zaštiti od nasilja u porodici, posebno u domenu centara za socijalni rad – zaštita djece i maloljetnih lica od nasilja, zlostavljanja i njihovo trajno zbrinjavanje.
232. Osnovati Volonterski centar Crne Gore.
233. Razvijati socijalno preduzetnistvo.
POLITIKE PREMA SOCIJALNIM GRUPAMA
XIII.POLITIKA PREMA RADNICIMA
Zbog loše sprovedenih privatizacija radnici su postali najveće žrtve tranzicije, tako da smo dobili novu socijalnu kategoriju kojoj je potrebna socijalna pomoć, a to je kategorija zaposlenih koji mjesecima ne primaju platu.
Svakodnevni su protesti i radikalni štrajkovi obespravljenih radnika, koji su nakon decenija rada ostali na ulici, gotovo bez mogućnosti za ponovno zaposlenje,a zbog povećanja starosne granice za odlazak u penziju njihov položaj je postao još nepovoljniji.
Rad na crno, koji je veoma izražen, kako kroz neformalni radni odnos, tako i kroz isplatu dijela zarada „na ruke“, čime su kroz zakidanje doprinosa oštećeni kako zaposleni tako i socijalni fondovi.
Poslodavci u najvećoj mjeri krše Zakon o radu ne poštujući četrdesetočasovnu radnu nedjelju, odnosno osmočasovno radno vrijeme,
često se ne poštuju prava na dnevni i godišnji odmor,
kao i na slobodan dan u dane državnih i drugih praznika,
jer su inspekcijske službe neefikasne i korumpirane.
Zbog neinformisanosti ili neznanja o svojiim pravima veliki broj radnika doveo je sebe u tešku situaciju potpisujući ugovore o radu često na sopstvenu štetu.
Obračun zarada u Opštem kolektivnom ugovoru nepovoljan je i nije u skladu sa stvarnim potrebama zaposlenih jer je neprilagođen realnim životnim uslovima.
Tako je prosječna zarada u Crnoj Gori duplo niža od minimalne potrošačke korpe za četvoročlanu porodicu.
Fond za solidarnu stambenu izgradnju zloupotrijebljen je i iskompromitovan.
Zato je neophodno hitno intervenisati.
Mjere:
234. Učiniti da država bude garant radničkih prava.
235. Ne dozvoliti da radnici budu najveći gubitnici tranzicije.
236. Izmijeniti Zakon o radu i Opšti kolektivni ugovor tako da se obezbijedi sigurnost radnika i onemogući grubo kršenje radničkih prava: nezakoniti otkazi, neisplaćivanje plata, neplaćanje poreza i doprinosa, neplaćanje prekovremenog rada, neplaćanje rada nedjeljom i praznicima, nepoštovanje prava na godišnji odmor.
237. Pojačati kontrolu i onemogućiti poslodavce da prijavljuju zaposlene na propisane minimalne doprinose, isplaćujući im ostali dio zarade „na crno“.
238. Uvesti u svim lokalnim upravama kancelarije besplatne pravne pomoći, kao savjetodavne ustanove kojoj radnici mogu da se obrate prije potpisivanja ugovora o radu ponuđenog od strane poslodavca.
239. Usvojiti stimulativna zakonska rješenja, koja bi podstakla poslodavce na potpisivanje kolektivnih ugovora, kako bi se uveo red i bolje definisala prava zaposlenih i sindkata kod poslodavca.
240. Edukovati radnike o pitanjima njihovih prava kako bi ih relaksirali od straha od otkaza.
241. Omogućiti radnicima prekvalifikaciju i usavršavanje u skladu sa potrebama tržišta rada.
242. Stimulisati sindikalni pluralizam.
Otvoriti široki socijalni dijalog radi dogovora o sadržaju „Socijalnog pakta“ kao temelja nove ekonomske, razvojne i socijalne politike.
243. Izmijeniti Zakon o penzijsko-invalidskom osiguranju u smislu smanjenja starosne granice za odlazak u penziju.
244. Stimulisati uvođenje II stuba reforme penzionog sistema.
245. Nacionalizovati Fond za solidarnu stambenu izgradnju, kako bi se preko njega gradili socijalni stanovi i omogućilo radnicima koji nemaju platežnu sposobnost da na tržištu sami kupe stan da mogu da koriste socijalne stanove u vlasništvu države po znatno nižoj zakupnini od tržišne.
246. Ustanoviti fond za žrtve tranzicije u koji bi se usmjeravala sredstva od prodaje i rentiranja oduzete imovine stečene nelegalnim putem.
XIV.POLITIKA PREMA LICIMA SA INVALIDITETOM
Od ukupnog broja stanovnika Crne Gore 10% osoba je sa invaliditetom.
Oni su nedovoljno integrisani u našu društvenu zajednicu.
Maltene su nevidljivi za javnost i ponekad nepotrebno ograničeni na svoje domove ili institucije.
Zbog nemogućnosti adekvatnog zapošljavanja veliki broj ovih lica nalazi se u stanju socijalne potrebe.
U Crnoj Gori mali procenat osoba sa invaliditetom uključen je u neku profitabilnu aktivnost, ali se svi oni ne smatraju zaposlenim.
Bez obzira na donošenje strategije i akcionih planova, kao i na zakonske regulative koje se tiču lica sa invaliditetom, još uvijek postoji značajna diskriminacija ovih lica i u oblasti obrazovanja, i zapošljavanja, kao i u sferi kulturnih i sportskih aktivnosti i uopšte integrisanja i aktivnog učešća u društvenom i javnom životu.
Za neke kategorije građana ne postoje razvijeni programi podrške, npr. nema razvijenih servisa za osobe sa psihičkim smetnjama.
Mjere:
247.Dosljedno realizovati Strategiju za lica sa invaliditetom
i sprovoditi odrednice iz Akcionog plana.
248. Realizovati subvencioniranje države u troškovima liječenja i rehabilitacije lica, a posebno djece sa invaliditetom.
249.Učiniti ortopedska i druga pomagala pristupačnim uz značajne državne subvencije ili kompletno pokriće troškova.
250. Omogućiti kontinuiranu rehabilitaciju u mjestu boravka ili odgovarajućoj zdravstvenoj ustanovi u Crnoj Gori.
251. Izdvajati iz budžeta značajne iznose za sportske i kulturne aktivnosti lica sa invaliditetom.
252. Razvijati programe podrške za osobe sa psihičkim smetnjama.
253. Formirati fond za finansiranje izgradnje ili kupovine stanova za lica sa invaliditetom koja to ne mogu ostvariti u okviru svoje porodice.
254.Obezbijediti finansijsku pomoć za samoorganizovanje lica sa invaliditetom,
a u saradnji sa Advokatskom komorom Crne Gore omogućiti im besplatnu pravnu pomoć za ostvarivanje njihovih zakonskih prava.
255.Značajno stimulisati zapošljavanje lica sa invaliditetom
256. Ukloniti građevinske i druge barijere za nesmetano kretanje lica sa invaliditetom, i omogućiti pristup svim javnim, obrazovnim i kulturnim ustanovama, ugostiteljskim i stambenim objektima te adekvatno korišćenje javnog saobraćaja i to sve u skladu sa normama razvijenog svijeta.
257. Učiniti da se socijalna davanja licima sa invaliditetom podignu na dostojanstven nivo.
XV.POLITIKA PREMA MLADIMA
Nedovoljan je broj mladih na mjestima odlučivanja.
Nezaposlenost,
neinformisanost i nedostatak kvalitetne ponude za provođenje slobodnog vremena ključni su problemi sa kojima se mladi suočavaju.
Dvadesetogodišnja vladavina jedne partije dovela je do toga da je među mladima prisutna apatija i inertnost
i gotovo potpuno odsustvo građanskog aktivizma.
„Odliv mozgova“ je u porastu i nemali broj biološki i intelektualno najkvalitetnijeg dijela stanovništva napušta Crnu Goru.
Sve manji broj mladih zasniva bračnu zajednicu.
Stanovništvo nam ubrzano stari.
Društvena marginalizacija mladih najgori je oblik trošenja društvenog kapitala.
O njima se najčešće govori u kontekstu delinkvencije, bolesti zavisnosti, ekscesa.
Međutim, nijesu društveni problem mladi, već nedovoljna zainteresovanost države za mlade predstavlja jedan od gorućih društvenih i političkih problema.
Mjere:
258. Gledati na mlade kao na društveni potencijal, a ne kao na društveni problem.
259. Omogućiti veće učešće mladih u procesima odlučivanja.
260. Sistemski podsticati zapošljavanja mladih.
Podsticati preduzetništvo mladih osoba.
261. Omogućiti da mladima tržište rada bude više dostupno, i to kroz odgovarajuće projekte i trening programe kojima mogu da prošire svoja znanja i veštine.
262. Omogućiti adekvatno stambeno zbrinjavanje mladih.
263. Podsticati sistemsko finansiranje lokalnih programa vezanih za mlade.
264. Unaprijediti zakonodavstvo koje se odnosi na potrebe mladih.
265. Podsticati političke stranke na veću zastupljenost mladih u predstavničkim tijelima.
266. Stimulisati građanski aktivizam mladih.
267. Izraditi nacionalnu strategiju za mlade.
268. Podsticati politiku za mlade zasnovanu na univerzalnim vrijednostima pluralističke demokratije i ljudskih prava koja će težiti ostvarivanju ciljeva kao što su pravda, poštovanje identiteta, nacionalne kulture, i stvaranje jednakih šansi za sve.
269. Podsticati volonterizam kod mladih, kao vid slobodne aktivnosti i doprinosa zajednici.
270. Promovisati mobilnost mladih uklanjanjem administrativnih i finansijskih barijera i podsticanjem razvijanja kvalitetnih projekata.
271.Osnovati nacionalnu agenciju za pitanja mladih
i fond za mlade.
272.Promovisati neformalnu edukaciju mladih,
kao i razvoj odgovarajućih oblika priznavanja iskustava i vještina koje su stečene prije svega u okviru organizacija civilnog društva i drugih oblika volonterskog angažovanja na lokalnom, nacionalnom i evropskom nivou.
XVI.POLITIKA PREMA PENZIONERIMA
U Crnoj Gori živi 110.000 penzionera.
Oko 64.000 ima primanja ispod prosječne mjesečne penzije od 280 eura, dok 29.700 penzionera prima ispod 180 eura, a čak oko 4.500 ispod 100 eura mjesečno.
Model usklađivanja penzija je neadekvatan.
Besplatna zdravstvena zaštita obezbijeđena je penzionerima iznad 65 godina,kao i dio ljekova kojih najčešće nema u javnim apotekama, pa su penzioneri prinuđeni da ih kupuju u privatnim apotekama.
Kako bi penzionerima omogućili dostojanstvenu starost treba preduzeti sljedeće mjere:
273. Obezbijediti rast penzija u skladu sa realnim troškovima života.
274. Obezbijediti da prosječna penzija ne bude manja od 65% od prosječne zarade na nivou države.
275. Promijeniti sadašnji neadekvatan način obračuna penzija tako da se usklađenost penzija vrši dva puta godišnje i da zavisi od rasta ili pada prosječne zarade na nivou države.
276. Uvesti socijalnu penziju tj. minimum ispod koga se ne smije naći ni jedan penzioner, a taj minimum će biti 50% od prosječne zarade u Crnoj Gori.
277. Država treba da subvencionira iz budžeta razliku do minimalne za one penzionere čija je penzija manja od nje.
278. Posebno voditi računa o zdravstvenoj zaštiti penzionera.
279. Voditi proaktivnu politiku za rješavanje stambenih potreba penzionera.
XVII.POLITIKA PREMA STARIM LICIMA
Crna Gora spada u evropske zemlje sa visokim indeksom starenja.
Starijih od 65 godina je preko l2% i približava se broju od 90.000 stanovnika.
Međutim, ne postoji pravi uvid u stanje u kojem se nalaze stara lica, u njihov socijalni i zdravstveni položaj,
kao ni brigu o njima i njihovim stvarnim potrebama.
U Crnoj Gori postoje samo dva državna doma za stare, u Risnu i Bijelom Polju, ukupnog kapaciteta 600 mjesta, što ne odgovara stvarnim potrebama.
Jedino u Nikšiću postoji centar za dnevni boravak starih lica.
Projekat kućne pomoći starim licima „Pomoć u kući“ kojim je bilo obuhvaćeno 1200 starih lica i uposleno 170 geronto domaćica u mnogim opštinama se više ne realizuje, iako postoji potreba da se nastavi sa ovim projektom.
Takođe, nema adekvatne organizacije da se starim licima da prioritet pri čekanju kod specijalističkih pregleda
i organizovanih redovnih posjeta samohranih i nedovoljno zbrinutih starih lica.
Mjere:
280. Preko Instituta za zdravlje sagledati stvarno stanje u vezi sa starim licima, posebno onim koja su u stanju socijalne potrebe i tuđe pomoći i njege.
281. Otvoriti kapacitete za stacionarnu njegu osoba starije životne dobi kojima je potrebna stalna medicinska pomoć i njega.
282. Otvoriti poludnevne, dnevne i privremene smještajne kapacitete i servise za pomoć i njegu u kući starih lica kroz organizovanje geronto domaćica, fizičko zbrinjavanje, socijalno-psihološku podršku, zdravstvenu kontrolu i pažnju.
283. Obezbijediti sredstva u budžetu lokalne samouprave za ove namjene, vodeći računa o regionalnoj ujednačenosti smještajnih kapaciteta.
284. Stimulisati poreskim olakšicama privatne investitore da ulažu u ove svrhe.
285. Nastaviti sa programom „Pomoć i njega u kući za stare i nemoćne osobe“ i obuhvatiti što veći broj korisnika u svim opštinama.
286. Otvoriti „Call centar“ stalno dostupan starim i nemoćnim licima.
287. Razvijati hraniteljstvo za stara lica.
288. Posebno definisati zdravstvenu zaštitu starih lica kako bi im se obezbijedio lakši i brži pristup za zadovoljavanje zdrastvenih potreba.
289. Pristup ljekovima i ostvarenju bonifikacija treba uprostiti i osloboditi od suvišne birokratizacije.
290. Starim i iznemoglim licima koja su u stanju socijalne potrebe i brige omogućiti dostavu jednog toplog obroka na kućnu adresu.
XVIII.POLITIKA PREMA PORODICI
Patrijarhalna porodica, kakvom možemo okarakterisati prosječnu porodicu u Crnoj Gori, nalazi se u stanju duboke krize i promjene položaja, uloge i značaja u savremenom društvu.
Današnja crnogorska porodica optrećena je mnoštvom problema: siromaštvo, nasilje unutar porodice, traganje za putevima slobode i samostalnosti njenih članova, gubljenje identiteta i uloge osnovne ćelije društvene strukture.
Poseban problem predstavljaju grupe i zajednice koje se javljaju sa namjerom da postanu alternativa klasičnoj porodici (kohabitacija, brakovi bez djece, samohrane majke, očevi sa djecom bez supruge).
Uporedo sa globalizacijom nastupila je i liberalizacija u društvu i društvenim odnosima od ekonomije do kulture.
Ona je pokrenula transformaciju svih tradicionalnih, konzervativnih i dogmatskih elemenata u društvenoj strukturi savremenog društva.
Krajem XX vijeka pod dejstvom globalizacije i liberalizacije došlo je do raspada socijalističkih društava i njihovog ulaska u proces tranzicije ka tržišnoj privredi i demokratiji.
U nekim od tih društava (kao što je bivša SFRJ) došlo je do otvorenih etničkih sukoba i izbijanja građanskog rata.
Ova pojava dovela je do razaranja velikog broja porodica i narušavanja ranijeg porodičnog života,
a to je praćeno izbjeglištvom, migracijama i gubljenjem porodičnih veza.
Iako je Crna Gora najmanje od bivših republika SFRJ osjetila te posljedice, ipak se veliki broj porodica u izbjeglištvu našao u Crnoj Gori.
Prosječna porodica u Crnoj Gori danas je veoma ugrožena.
Standard je na vrlo niskom nivou, dok je veliki broj na samoj ivici egzistencije.
Patologija porodice veoma izražena jer je veliki broj porodica koje imaju problem sa narkomanijom, alkoholizmom ili nasilnim ponašanjem nekog od članova.
Najveći broj mladih parova teško se odlučuje na sklapanje braka zbog materijalne nesigurnosti, nemogućnosti da zbog izraženog nepotizma nađu adekvatan posao i nemogućnosti da riješe stambeno pitanje.
Natalitet opada iz istih razloga,
a sve je veći broj razvoda,
nasilničkog ponašanja koje nerijetko ima i tragičan ishod.
Prisutan je i rast nasilničkog ponašanja kod djece i niz drugih negativnih pojava.
Istraživanja ukazuju da ovi problemi u velikoj mjeri postoje i u Crnoj Gori, ali u našem društvu, kao još uvijek prilično patrijarhalnom, ovakvi problemi se skrivaju od javnosti, jer je kod nas i dalje sramota priznati da ste siromašni, da imate člana porodice koji je narkoman, ili da trpite nasilje.
Većina pitanja koja su od egzistencijalne važnosti za porodicu nerješiva su bez šireg društvenog i institucionalnog angažmana i aktivnog učešća svih činilaca društva.
Mjere:
291.Unaprijediti zakonsku regulativu koja se odnosi na potrebe i probleme prosječne porodice u Crnoj Gori, kao što je sprečavanje nasilja u porodici, regulisanje prava i obaveza podstanara i stanodavaca, onemogućavanje kupovine alkohola maloljetnim licima i pojačane kaznene mjere za točenje alkohola maloljetnicima, pronatalitetne mjere itd.
292. Definisati zadatke pojedinih resora, nadležnih organa državne uprave i javnih ustanova u ispunjenju međunarodnih, ustavnih i zakonskih obaveza Crne Gore u vezi sa porodicom.
293. Politikom za porodicu, omogućiti lakšu i manje bolnu transformaciju tradicionalne porodice u savremenu porodicu sa zadržavanjem pozitivnih vrijednosti koje je baštinila crnogorska porodica, a koje se polako gube u procesima globalizacije.
294. Izgraditi konstruktivan i partnerski odnos s nevladinim organizacijama, kao i sa jedinicama lokalne samouprave u jačanju porodice kao nukleusa zdravog društva.
295. Podsticati organizovanje građana u udruženja koja se bave zaštitom prava porodica koje su u podstanarskom statusu.
296. Podsticati sve oblike zapošljavanja, samozapošljavanja i porodičnog preduzetništva, pridajući posebnu pažnju zapošljavanju mladih i stvaranju novih razvojnih mogućnosti u manjim mjestima i manje razvijenim krajevima, kako bi se poboljšala demografska slika Crne Gore.
297. Podsticati uvođenje sistema pronatalitetnih mjera.
298. Uvesti jednokratnu pomoć za svako novorođenče u visini prosječne plate u Crnoj Gori.
299. Nezaposlenim porodiljama omogućiti mjesečnu nadoknadu od 200 eura u trajanju od 12 mjeseci.
300. Omogućiti da Fond zdravstva pokriva troškove najmanje tri pokušaja potpomognute (vještačke) oplodnje.
301. Omogućiti besplatne udžbenike za prvake, sa tendecijom da se svake naredne godine obuhvati još jedan razred osnovne škole.
302. Porodicima sa više od troje djece obezbijediti besplatne udžbenike za osnovnu i srednju školu.
303. Stvoriti pravne, materijalne i druge pretpostavke da mladi bračni parovi dođu brže do stana.
304. Založiti se da se u okviru Centara za socijalni rad osnuje Porodično savjetovalište sa stručnim timom stalno dostupnom građanima za rješavanje porodične patologije.
305. Osnovati alimentacijski fond za djecu razvedenih roditelja koji izbjegavaju plaćanje alimentacije.
XIX.POLITIKA PREMA IZBJEGLIM I RASELJENIM LICIMA
Raspadom SFRJ došlo je do otvorenih etničkih sukoba i izbijanja građanskog rata, što je pruzrokovalo priliv velikog broja izbjeglih i raseljenih lica u Crnu Goru.
Prema zvaničnoj statistici u Crnoj Gori trenutno boravi 10.985 interno raseljenih lica sa Kosova, dok je broj raseljenih lica iz bivših jugoslovenskih republika 5.769.
Država nije vodila intenzivnu i proaktivnu politiku prema ovoj socijalnoj grupaciji, pa mnogi od njih koji su odabrali Crnu Goru za trajno utočište nalaze se u veoma lošem materijalnom položaju, na rubu egzistencije, u neuslovnim stambenim objektima, a nakon velikog požara u izbjegličkom naselju živi se u šatorima.
Zbog toga je neophodno hitno djelovati.
Mjere:
306.Izvršiti izmjene Zakona o državljanstvu u cilju izjednačavanja određenih kategorija izbjeglica sa crnogorskim iseljenicima.
307. Omogućiti jednak tretman izbjeglicama i raseljenim licima, kao i crnogorskim državljanima u vezi sa socijalnim davanjima.
308. Preduzeti maksimalne mjere u cilju naturalizacije izbjeglica i raseljenih lica.
309. Voditi proaktivnu politiku u pravcu stambenog zbrinjavanja izbjeglih i raseljenih lica.
310. Zajedno sa međunarodnom zajednicom rješavati pitanja izbjeglica.
311. Zajedno sa domicilnim zemljama rešavati pitanja izbjeglica.
D. DRŽAVNA POLITIKA
Izgradnja Crne Gore kao demokratske,
građanske,
ekološke,
prosperitetne i integrisane države,
zasnovane na vladavini prava,
u kojoj je obezbijeđeno ostvarivanje i zaštita ljudskih prava,
socijalna sigurnost,
nezavisnost institucija,
ravnomjeran i dinamičan razvoj,
efikasan i kvalitetan rad pravosudnih organa,
države koja bi bila i racionalna i efikasna, danas je deklarativni, a ne suštinski cilj.
Pojedini procesi su, čak, i retrogradni, jer su određeni interesima, neznanjem i nespremnošću režima i pojedinih struktura, a ne javnim interesom.
Uslov svih uslova izgradnje takve države je smjena režima,
preispitivanje prošlosti i sadašnjosti,
te postizanje konsenzusa svih relevantnih činilaca da se strateški upravlja sveukupnim razvojem i preduzimaju mjere i aktivnosti kako bismo u dogledno vrijeme imali drugačiju i modernu Crnu Goru,
u kojoj bi se svaki građanin osjećao sigurno i uvaženo
i doživljavao Crnu Goru kao svoj dom, bez obzira na svoju posebnost.
XX.SKUPŠTINA CRNE GORE
Skupština Crne Gore bi trebalo da bude osnovni konstituent parlamentarnog sistema i života,
središnji organ u sistemu vlasti,
centralno mjesto gdje se uspostavlja i donosi opštedruštveni konsenzus.
Skupština mora postati institucija od povjerenja u kojoj se donose strateške odluke,
gdje se procesi definišu i kontrolišu,
gdje se u velikoj mjeri ostvaruje princip suverenosti građana preko svojih suverenih predstavnika.
Skupštinski rad mora biti transparentan i principijelan.
Mjere:
312. Reafirmisati parlament i parlamentarizam tako da ima puni autoritet demokratskog narodnog predstavljanja.
313. Usvojiti zakon o Skupštini Crne Gore kojim bi se definisali prava i obaveze kao čvorišne tačke, unaprijedila pravno-sistemska uloga, modernizovalo funkcionisanje, uredio način donošenja zakona, posebno onih po hitnom postupku, unaprijedila kontrolna funkcija, pokretanje pitanja povjerenja i interpelacije cijele Vlade i pojedinog ministra i to sve izdiglo na mnogo viši nivo u odnosu na postojeći Poslovnik.
314. Usvojiti novi poslovnik Skupštine Crne Gore, kojim bi se definisala nova organizacija, broj i nadležnosti pojedinih odbora, sastav i djelokrug nadležnosti Kolegijuma, Predsjednik kao „spiker parlamenta“, poslanička pitanja, stručno-ekspertski kapaciteti podrške, usavršavanje i raspodjela sredstava.
315. Izmijeniti i dopuniti Zakon o izboru poslanika i odbornika tako da građani neposredno biraju narodne poslanike na bazi referenci kandidata, moralnih kvaliteta i sposobnosti da uspješno obavljaju zadatke.
Predsjednik Crne Gore i poslanici koji su dobrovoljno ostvarili penzije na osnovu tih funkcija, ne mogu se ponovo kandidovati za poslanike i Predsjednika.
316. Izmijeniti i dopuniti Zakon o finansiranju političkih partija tako da se finansijska sredstva stiču i troše na krajnje limitiran i transparentan način.
317.Pokrenuti izmjenu Ustava u dijelu ograničenju trajanja mandata za najviše državne funkcionere
XXI.VLADA CRNE GORE
Vlada Crne Gore u budućnosti mora sprovoditi odluke i garantovati poštovanje zakona.
Ova danas ne samo što ne donosi autonomne odluke,
ne da je ne krase znanje i analitičnost,
ne da ne radi u javnom interesu,
već ne poštuje ni odluke Skupštine Crne Gore,
i čak osniva i ukida ministarstva bez ikakve zakonske procedure.
Nova vlada će preispitati uredbe i rješenja na osnovu kojih postoji nepristojno mnogo pomoćnika ministara i službenika.
Preispitaće se dodjeljivanje naknada, nagrada, troškovi reprezentacije, procedure za dodjeljivanje stanova, službenih kola itd.
Neophodno je odrediti poziciju Vlade u sistemu vlasti,
njenu organizaciju,
princip rada
i obezbijediti javnost utroška sredstava.
Mjere:
318. Usvojiti zakon o Vladi Crne Gore kojim bi se utvrdila prava i obaveze, definisala organizacija, broj ministarstava, ministara, pomoćnika, definisali uslovi rada primjereno i veličini Crne Gore i sadašnjem stanju.
XXII.JAVNA UPRAVA
Javnu upravu u Crnoj Gori karakteriše pretjeran broj institucija i zaposlenih, posebno u odnosu na broj stanovnika, tako da smo u tom smislu jedan od najnegativnijih primjera u svijetu.
Javna uprava je neefikasna,
nizak je stepen profesionalnosti,
visok stepen korupcije, nepotizma, klijentelizma,
a prisutna je pretjerana papirologija u poslovanju.
Nedovoljno se koriste savremene inormaciono-komunikacione tehnologije,
slaba je informatička umreženost institucija,
nema podsticaja i stimulacije zaposlenih za inovacije i uspješan rad.
Jednom riječju, javna uprava u Crnoj Gori je preglomazna, preskupa, neefikasna i
u velikoj mjeri korumpirana.
Kao takva ne može odgovoriti ni crnogorskim potrebama ni zahtjevima Evropske Unije.
Njoj su potrebne temeljne i sveobuhvatne reforme.
Mjere:
319. Usvojiti zakon o javnoj upravi kojim bi se uspostavila kvalitetna organizacija, definisao njen karakter i podigao kvalitet ostvarivanja zaštite i prava građana, privrednih i drugih subjekata, racionalnost, efikasnost i odgovornost.
320. Izvršiti maksimalnu racionalizaciju javne uprave, eliminisati neproduktivne rashode i ukinuti nepotrebne državne organe i agencije.
321. Obezbijediti ostvarivanje principa tzv. „jednošalterskog“ rada uprave.
322. Instalirati i implementirati savremene informaciono-komunikacione tehnologije u javnoj upravi i time ukinuti nepotrebnu papirologiju.
323. Kontinuirano vršiti stručno usavršavanje zaposlenih u javnoj upravi.
324.Smanjiti birokratske procedure,
obezbijediti otvorenost i efikasnost rada javne uprave posebno u dijelu neposrednog kontakta sa građanima.
325. Dosljedno sprovoditi princip da kod zahtjeva „ćutanje administracije znači odobravanje“.
326. Izvršiti reformu i modernizaciju rada ispekcijskih službi.
XXIII.DECENTRALIZACIJA
Sistem uprave u Crnoj Gori je na svim nivoima izrazito centralizovan.
Bez obzira na to što su poslednjih godina u cilju reforme lokalne samouprave doneseni mnogi zakonski i podzakonski akti, paradoksalna je činjenica da je lokalna samouprava danas manje nezavisna, autonomna i liberalna, nego devedesetih kada je navodno počeo proces tranzicije, reformi i parlamentarne demokratije.
Uprkos činjenici da je usvojena Evropska povelja o lokalnoj samoupravi i da je integrisana u zakonodavni sistem Crne Gore,te da se deklarativno lokalna samouprava reformiše u smislu prilagođavanja evropskim standardima, realnost pokazuje nešto sasvim drugo.
Zakon o izboru odbornika nije razdvojen od Zakona o izboru poslanika, što lokalnu samoupravu čini politički i partijski centralizovanim modelom.
Na modelima fiskalne decentralizacije radi se nekih desetak godina, ali su oni više demokratska kozmetika nego model koji je u funkciji osamostaljenja lokalne uprave.
Izmjenama Zakona o lokalnim komunalnim taksama opštinama su uskraćeni prihodi od postavljanja infrastrukturnih objekata - prenos električne energije, telekomunikacija i sl, tako da je opština svedena na izvorne prihode od poreza na nepokretnosti i još par sitnih poreza i prireza i lokalnih administrativnih taksi, što je čini izuzetno zavisnom i kontrolisanom od Vlade.
Kroz konfuzno definisan reciprocitet u pogledu koncesionih naknada u Zakonu o finansiranju lokalne samouprave između države i opštine očigledno je zapostavljanje jedinica lokalne samouprave.
I Zakon o teritorijalnoj organizaciji čista je politička konstrukcija.
Korupcija na lokalnom nivou veoma je izražena.
Svi akcioni planovi na lokalnom nivou kao što su Lokalni akcioni plan za mlade, Lokalni akcioni plan za borbu protiv korupcije, Lokalni akcioni plan za ekologiju, Lokalni akcioni plan za rodnu ravnopravnost jesu „mrtvo slovo“ na papiru, a ne strateški dokumenti koji treba da unaprijede kvalitet i podignu administrativni nivo usluge na lokalnom nivou tako da lokalna samouprava bude servis građana.
Zajednica opština Crne Gore potpuno je nefunkconalno tijelo koje nije ispunilo zadatak da doprinese reformi i unapređenju opština.
Loši modaliteti za uspostavljanje međunarodne saradnje doprinose nezainteresovanosti kvalitetnih investitora
i nemogućnosti uvođenja kvalitetnih praksi i dobrih međunarodnih iskustava.
Mjere:
327. Izmijeniti Zakon o teritorijalnoj organizaciji Crne Gore.
328. Omogućiti formiranje novih opština (kao što su Golubovci, Grbalj, Tuzi, Petnjica, Petrovac, Sutomore), uz ekonomsku opravdanost i podršku većine građana na lokalnom referendumu, u skadu sa izmijenjenim Zakonom o teritorijalnoj organizaciji Crne Gore.
329. Izmijeniti Zakon o lokalnoj samoupravi.
330. Izmijeniti Zakon o finansiranju lokalne samouprave u cilju unapređenja modela finansijske samostalnosti lokalnih samouprava.
331. Usvojiti zakon o izboru odbornika u kome bi se definisao način neposrednog biranja predstavnika u lokalnom parlametu, kao i izbor predsjednika opštine odnosno gradonačelnika neposrednim putem.
332. Izvršiti funkcionalnu i fiskalnu decentralizaciju i u tom cilju izmijeniti i uskladiti neophodnu zakonsku regulativu.
333. Redefinisati nadležnosti lokalnih samouprava u skladu sa ekonomskom i administrativnom snagom, odnosno fiskalnim kapacitetom.
334. Redefinisati kriterijume za izdvajanje tekućih i kapitalnih sredstava lokalnim samoupravama iz državnog budžeta.
335. Povećati udio lokalnih samouprava u prihodima javnog sektora.
336. Izmjeniti set poreskih zakona u cilju povećanja udjela prihoda od poreza koji ostaje opštinama.
Redefinisati udio koji pripada opštinama od koncesionih naknada.
337. Redefinisati pitanja obaveza, odgovornosti, značaja i funkcionalnosti Zajednice opština.
338. Naći efikasan model suzbijanja korupcije na lokalnom nivou.
339. Uvesti institut nadzornog odbora za kontrolu funkcionisanja lokalne uprave, posebno kada je u pitanju korupcija na lokalnom nivou.
340. Integrisati osobe sa invaliditetom u sistem javnih politika na lokalnom nivou i socijalno ranjivih kategorija, kao i RAE populacije.
XXIV. PRAVNA DRŽAVA
Crna Gora je danas zatočena država.
U njoj ne postoji vladavina prava kao temelj jednakosti i nediskriminacije, i stvaranja pravne sigurnosti pojedinca, ali i čitavog društva, što je osnovni preduslov privrednog, društvenog i političkog razvoja.
Postoji veliko nepovjerenje građana u sudstvo.
Uslov svih uslova da Crna Gora postane pravna država i da u njoj caruje vladavina prava jeste postojanje političke volje za potpunom nezavisnošću institucija sistema, posebno sudstva i tužilaštva.
Izgradnja modernog i efikasnog pravosuđa je prioritetni i visoki zahtjev, kako bi se dostigli evropski standardi u pogledu stručnosti, ažurnosti, dostojnosti i zakonitosti u postupanju sudova i sudija,
kako bi bio efikasan postupak izvršenja sudskih odluka i sistem disciplinske i druge odgovornosti sudija u slučaju nestručnosti i korupcije,
da bi najzad, ili prije svega, sudija bio autoritet, a građanin imao visoko povjerenje u sudove.
Mjere:
341. Usvojiti zakon o lustraciji.
342.Pokrenuti inicijativu za izmjene Ustava u pogledu obezbjeđivanja dodatnih ustavnih garancija nezavisnosti i efikasnosti pravosuđa, kroz odrednicu da se kvalifikovanom dvotrećinskom većinom svih poslanika u Skupštini Crne Gore biraju članovi Sudskog savjeta, Predsjednik Vrhovnog suda, Vrhovni državni tužilac i Zaštitnik ljudskih prava i sloboda.
343.Uvesti novi model izbora Sudskog
i Tužilačkog savjeta.
344.Izvršiti reizbor Sudskog
i Tužilačkog savjeta.
345. Izvršiti hitne i sveobuhvatne reforme pravosuđa kroz reizbor sudija.
346. Zabraniti kumulaciju sudskih funkcija u jednoj ličnosti.
347. Dostići evropske standarde u pogledu stručnosti, ažurnosti, dostojnosti i zakonitosti u postupanju sudova i sudija, kako bi se vratilo poljuljano povjerenje građana u sudstvo.
348. Unaprijediti sistem stručnog osposobljavanja kandidata za sudije i kontinuirano sistematsko unapređenje znanja i ukupnih sposobnosti sudija u toku vršenja sudske funkcije, uključujući i usavršavanje vještina za upravljanje sudskim procedurama.
349. Izričito kroz zakonsko rješenje utvrditi da država odgovara za štetu pričinjenu odlukom sudije koja nije zakonita.
350. Uvesti efikasan sistem disciplinske i druge odgovornosti sudija u slučaju nestručnog i nesavjesnog rada, korupcije i drugih oblika materijalne nedostojnosti.
351.Usvojiti mjere radi poboljšanja komunikacije s građanima
i transparentnijeg rada pravosuđa u cjelini,
kao i efikasnijeg rješavanja pritužbi građana.
352. Izmijeniti i dopuniti Zakon o krivičnom postupku.
353. Izmjeniti i dopuniti Krvični zakonik.
354. Insistirati na normativnim i drugim mjerama kojima će se omogućiti djelotvorna kontrola i istraga u slučajevima policijske torture.
XXV.BORBA PROTIV ORGANIZOVANOG KRIMINALA I KORUPCIJE
U Crnoj Gori ne postoji politička volja za suočavanje sa izazovom borbe protiv organizovanog kriminala
i korupcije.
Naprotiv, postoji sprega vrha vlasti sa organizovanim kriminalom.
Veliki je broj nerazriješenih ubistava: novinara, policijskih službenika, ili napada na novinare i političke oponente.
Kada je u pitanju borba protiv organizovanog kriminala, tada je ona krajnje selektivna, pojedinačna i služi za politički obračun pojedinih političko-kriminogenih struktura u vrhu vlasti,
dok borba protiv korupcije nije ni započela.
Preventivne mjere ni ne postoje.
Zakonodavna regulativa nije zaokružena.
Postojeće strategije su „mrtvo slovo“ na papiru.
Zato je Crna Gora prokazana kao čvorište, tranzitna ruta ili prostor u kome su organizovani kriminal i korupcija dominantni.
Zato je često predmet negativnih naslova u eminentnim inostranim medijima.
Zato će Crna Gora i otpočeti pregovore poglavljima 23 i 24 koji se bave između ostalog i borbom protiv organizovanog kriminala i korupcije.
Zato je Crnoj Gori uveden nadzor Europola – Evropske policije.
Mjere:
355.Inovirati Stategiju borbe protiv korupcije i organizovanog kriminala
i Akcioni plan za njeno sprovođenje.
356.Izvršiti analizu kriminogene scene, infiltracije organizovanog kriminala u legalni ekonomski sektor, špekulacija na tržištu kapitala, pranja novca kroz proces privatizacije, kupovinu nekretnina, igre na sreću i izgradnju građevinskih objekata, vlasništvo of šor firmi,
i ispitati učešće visokih državnih funkcionera i policijskih i obaveštajnih struktura u krijumčarenju cigareta, droge i ljudi.
357. Rasvijetliti ubistva i napade na novinare, policijske funkcionere i političke oponente.
358. Jačati kaznenu politiku posebno u domenu šverca narkotika preko Crne Gore.
359. Postojeću Upravu za antikorupcijsku inicijativu, osnovanu uredbom Vlade, zamijeniti Agencijom za borbu protiv korupcije koju bi osnovala Skupština zakonom.
Na čelo te Agencije postaviti uglednu ličnost, dokazanog profesionalaca bez političke pozadine.
360. Zakonom definisati nadležnosti Agencije koja bi morala biti nezavisna sa dovoljnim budžetom da sprovede sve neophodne mjere i radnje, sa određenim nadležnostima izvršne vlasti, a imala bi i specijalne policajce pred kojima se niko ne može pozvati na imunitet.
361.Sprečavanje konflikta interesa i kontrola imovine javnih funkcionera takođe bi se nalazili među nadležnostima Agencije,
a zakonski bi se propisala krivična odgovornost funkcionera koji ne prijavljuju svoju imovinu.
Agencija bi imala puna ovlašćenja da podnese krivičnu prijavu protiv funkcionera koji na vrijeme ne prijave svoju imovinu.
Uvesti kaznenu mjeru do 5 godina zatvora za one koji ne prijave svoju imovinu.
362. Doslovno inplementirati Konvenciju Savjeta Evrope i domaćeg zakonodastva o zamrzavanju i konfiskaciji imovine stečene korupcijom i kriminalom.
363. Usvojiti Zakon o isnajderima (ili tkz. zviždačima), ljudima koji prijavljuju koruptivne radnje pojedinaca ili grupa nadležnim organima.
364. Insajdere obavezno zaštiti od otkaza i osvetoljubivih postupaka prijavljenih osoba koje bi mogle ugroziti bezbjednost insajdera.
365. Usvojiti zakon o odbacivanju tužbi, kojim bi se jasno definisale procedure i kriterijumi za odbacivanje tužbi.
366. Poseban akcenat staviti na podizanje stručne i tehničke osposobljenosti specijalizovanih organa za otkrivanje kriminala i korupcije.
367. Poboljšati saradnju policije i društvenih kontrolnih i antikorupcijskih institucija, posebno u sferi javnih nabavki i privatizacije.
368. Podići na viši nivo saradnju cjelokupnog upravnog, bezbjednosnog i pravosudnog aparata i udruženo djelovanje u borbi protiv korupcije.
369. Podići efikasnost pravosudnog sistema u sankcionisanju organizovanog kriminala i korupcije.
370.Uspostaviti uspješnu saradnju sa odgovarajućim međunarodnim institucijama i službama, kao i organima susjednih država, u cilju efikasnije borbe protiv organizovanog kriminala,
narko kartela,
trgovine ljudima,
krijumčarenja oružja
i protiv svih oblika terorizma.
371. Preispitati postupak sprovođenja svih privatizacija za koje postoji sumnja da su urađene na protivpravan način.
372. Inicirati ustavne promjene u smislu nezastarijevaja djela organizovanog kriminala.
373. Uvesti obavezne kontrole imovine, prihoda i rashoda, kao i plaćanje poreza lica na važnim funkcijama u pravosuđu, policiji i državnoj upravi koje su podložne zloupotrebama.
374. Zaokružiti regulatorni pravni okvir kroz donošenje „Zakonodastva nužde“ a koji će da čine Zakon o reviziji privatizacije, izmjene Zakona o konfliktu interesa i set antimonopolskih propisa.
375. Stimulisati aktivno učešće građana, civilnog sektora i nosioca političke vlasti u borbi protiv korupcije.
XXVI.LJUDSKA PRAVA I GRAĐANSKE SLOBODE
Crna Gora nije država za koju se može reći da je pokazala predanost u zaštiti prava svakog pojedinca
i prava manjinskih naroda,
kao ni u uspostavljanju i čuvanju socijalnih prava
i u širenju građanskih sloboda.
Sve je to u povoju i postoji samo deklarativno zalaganje, ali ne i suštinsko.
U mnogim područjima zaštite ljudskih prava još uvijek nije dostignut zadovoljavajući nivo, te su pojedine društvene grupe i dalje diskriminisane,
a pojedinačna prava i slobode im se često osporavaju.
Nesprovođenje zakonske regulative, ali još više kreiranje javnog mnjenja i javni pritisak, dovode do sužavanja i ograničavanja sloboda izbora.
Zapošljavanje u državnim i javnim istitucijama, osim partijskim i rođačkim, obojeno je i nacionalnim predznakom.
Zakon o rodnoj ravnopravnosti nije zaživio.
Zastupljenost žena na mjestima odlučivanja je na vrlo niskom nivou, pa je procenat žena u Skupštini najniži u regionu.
Bez paritetne zastupljenosti žena i muškaraca u političkom i ekonomskom prostoru u širem smislu, ne može biti napretka društva u pravcu socijalne pravde, slobode, sigurnosti i prosperiteta.
Izuzetno je važno i društveno integrisati izbjegla i raseljena lica koja su utočište od ratova u okruženju našla u Crnoj Gori.
Mjere:
376. Pokrenuti promjene Ustava kojima će se precizno definisati manjinski narodi u Crnoj Gori.
377. Definisati novu državnu politiku prema manjinama, koja će stimulisati integraciju, a spriječiti segregaciju, obezbjeđivanjem poštovanja manjinskih prava u skladu sa Okvirnom konvencijom za zaštitu manjina i Ustavom Crne Gore i dosljedno sprovoditi mjere afirmativne akcije.
378. Značajno i što prije povećati zastupljenost nacionalnih manjina u tijelima javne uprave, pravosudnim tijelima, te u predstavničkim tijelima lokalne samouprave.
379.Omogućiti manjinskim narodima obrazovanje i informisanost na maternjim jezicima,
kao i izučavanje istorije svoga naroda.
380. Ojačati ulogu zaštitnika ljudskih prava kroz izmjene zakonske regulative.
381. Nadzirati sprovođenje Zakona o zabrani diskriminacije.
Obezbjediti slobodna pristup informacijama i zaštitu ličnih podataka uz punu primjenu preporuka i standarda EU.
382. Pokrenuti dopunu Ustava Crne Gore kojim treba obezbijediti da uz crnogorski jezik i srpski jezik ijekavskog izgovora dobije status službenog, jer njime govori najveći broj građana.
383. Pojačati kontrolnu ulogu Parlamenta u pogledu ostvarenja zaštite i ispitivanja kršenja ljudskih prava.
384. Kroz podsticajne mjere povećati učešće žena, kao manje zastupljenog pola u javnom i političkom životu i na mjestima odlučivanja.
385. Obezbijediti poštovanje slobode pojedinca za zasnivanja porodice i rađanja djece.
386. Uloga države treba da bude da zakonski omogući svima koji žele dijete da imaju osnovne uslove za odgajanje djeteta.
387. Kroz zakonsku regulativu omogućiti da pravo na medicinski potpomognutu oplodnju imaju i žene koje nijesu u braku.
388.Omogućiti jednakost svih vjerskih zajednica,
kao i potpunu slobodu u izražavanju vjerskih uvjerenja.
389. Proklamovano načelo o odvojenosti Crkve od države izdići na nivo neprikosnovenog pravila.
Nedopustivo je da država sudi i presuđuje o stvarima koje su unutrašnje pitanje Crkve ili da se Crkva miješa u vođenje državne politike.
390.Obezbijediti toleranciju i nediskriminaciju prema manjinskim grupama
i obezbijediti poštovanje slobodne odluke pojedinca za izbor životnog stila.
XXVII.SPOLJNA POLITIKA
Stalan i dinamičan razvoj međunarodne saradnje i komunikacije u svim oblastima društvenih odnosa,
praćen tehnološkim napretkom
i rastućom međuzavisošću savremenih država u oblasti politike, bezbjednosti i privrede, osnovne su karakteristike svijeta u kojem živimo.
Od odnosa sa drugim državama i međunarodnim organizacijama zavisi ostvarivanje naših vitalnih državnih i nacionalnih interesa na svim poljima.
To iziskuje nužnost formulisanja i sprovođenja ozbiljne i nacionalno odgovorne spoljne politike.
Pitanje Balkana i dobrih odnosa sa susjedima, imajući u vidu dalju a posebno blisku prošlost, nezavršenost nekih procesa, kao i multietničnost Crne Gore, iziskuje posebnu pažnju i usaglašene stavove.
Pitanje Prevlake i razgraničenja sa Hrvatskom jedino je otvoreno pitanje u odnosima sa susjedima.
Današnja spoljna politika i diplomatija Crne Gore po mnogo čemu su daleko od onog što su savremeni trendovi i naše potrebe, kad su u pitanju usaglašeni ciljevi, njihovo ostvarenje, zakonska regulativa i kadrovski potencijal.
Naša diplomatija je danas postala stjecište i uhljebljenje „zaslužnih“ partijskih kadrova,  njihovih porodica i klijentelističkih krugova.
Na bruku Crne Gore, pojedini ambasadori i visoke diplomate su čak i optuženi za međunarodni kriminal i razna krivična djela.
Mjere:
391. Usvojiti strategiju spoljne politike imajući u vidu geopolitički položaj Crne Gore kao evropske, balkanske i mediteranske zemlje.
392. Umjesto uljepšavanja medjunardnog imidža Crne Gore skupim finansiranjem lobista, neopohodno je izgrađivati spoljno političku reputaciju zemlje na bazi afirmacija unutrašnjih vrijednosti i doslednih poštovanja međunarodnih normi.
393.Izmijeniti i dopuniti Zakon o vanjskoj politici kojim bi se smanjile postojeće ogromne nadležnosti Ministra vanjskih poslova,
uspostavio novi način usaglašavanja vanjske politike,
racionalizovala diplomatska i konzularna mreža predstavništava.
394.Izvršiti reizbor ambasadora i diplomatskih predstavnika Crne Gore u inostranstvu na bazi profesonalnih kriterijuma
395. Racionalizovati broj ambasadora i diplomatskih predstavnika Crne Gore u inostranstvu.
396. Formirati novu ekspertsku komisiju, koja bi stvarno radila na rješavanju pitanja Prevlake i zaštiti državnih interesa Crne Gore.
397. Jačati ekonomsku diplomatiju.
398.Podržavati regionalnu stabilnost,
dobrosusjedske odnose
i evropsku budućnost svih država Jugoistočne Evrope.
399. Rješavati pregovorima sa susjedima i međunarodnim institucijama pitanja izbjeglica, dvojnog državljanstva, krivične odgovornosti za ratne zločine, nadoknada za materijalne gubitke.
400. Definisati prioritete u multilateralnoj saradnji kako bi se ostvarili dugoročni i strateški interesi Crne Gore.
XXVIII.POLITIKA PREMA DIJASPORI
Crna Gora ima veliku dijasporu.
Više je naših sunarodnika van Crne Gore nego u njoj.
Ta činjenica je, međutim, zanemarena i neiskorišćena.
Maćehinski odnos, nemar i politička nebriga države prema dijaspori karakteristika je dosadašnje politike.
Mjere:
401. Usvojiti novu politiku prema dijaspori.
402. Nakon široke javne rasprave u kojoj bi aktivno učestvovala i sama dijaspora putem svojih klubova i udruženja, redefinisati Nacionalnu strategiju za odnose sa dijasporom i dosljedno je sprovoditi.
403. Jasno pokazati da postoji politička volja države za rješavanje problema dijaspore, bez obzira na njihovu nacionalnu, ideološku, vjersku ili neku drugu posebnost.
404. Inicirati popis našeg stanovništva u stranim zemljama.
405. Omogućiti dijaspori pravo glasa u ambasadama i diplomatsko-konzularnim predstavništvima Crne Gore u zemljama gdje žive.
406. Obezbijediti sigurnost ulaganja i povratiti povjerenje dijaspore za konkretnu ekonomsku saradnju kroz realizaciju projekata u Crnoj Gori.
407. Dodatno stimulisati, kroz poreske olakšice, ulaganja dijaspore u nerazvijena područja.
408. Efikasnije realizovati obrazovne i kulturne programe u dijaspori u cilju izbjegavanja asimilacije i očuvanja identiteta.
XXIX.EVROPSKE INTEGRACIJE
Da bi Crna Gora u dogledno vrijeme postala uistinu uvažena i srednjerazvijena evropska država potrebno je uz širok konsenzus učiniti mnogo toga.
Mjere:
409. Usvojiti nacinalni program evropskih integracije za period 2012-2016. godine.
410. Sačiniti cost-benefit analizu evropskih integracija po svim segmentima i kumulativno.
411. Uraditi reviziju Komunikacione strategije za informisanje javnosti o Evropskoj uniji i pripremama Crne Gore za članstvo.
412. Uspostaviti institucionalnu ravnotežu između Skupštine i Vlade Crne Gore u pitanju evropskih integracija.
413. Uključiti sve relevantne činioce u proces evropskih integracija: opoziciju, NVO sektor, univerzitete, sindikate.
414. Preispitati i dopuniti personalni sastav pregovarača.
415. Sačiniti pregovaračku platformu.
416. Zaštititi interese Crne Gore u segmentima o kojima se pregovara.
417. Poslije završetka skrininga efikasno raditi na zatvaranju pojedinih poglavlja.
418. Postići zadovoljavajuće administrativne kapacitete.
419. Povećati apsorpcione mogućnosti Crne Gore za korišćenje sredstava evropskih fondova.
420. Osnovati Centralnu agenciju za finansiranje i ugovaranje programa i projekata EU.
421. Obezbijediti veću informisanost građana kada su u pitanju odluke koje se tiču njihovog svakodnevnog života, a sve u cilju doprinosa legitimnosti procesa integracija u EU.
XXX.ODBRANA I NACIONALNA BEZBJEDNOST
Sistem bezbjednosti Crne Gore koncepcijski je nedorečen i praktično nedovršen da bi na kvalitetan način odgovorio unutrašnjim, regionalnim, a posebno globalnim izazovima kao što je borba protiv organizovanog kriminala.
Apsurdno je da ovakvo stanje traje i pored činjenice da u odnosu na broj stanovnika i veličinu države imamo najbrojniju policiju.
Strategija nacionalne bezbjednosti nije prošla kroz odgovarajuću proceduru stručne i javne rasprave.
Njom se na adekvatan način ne regulišu nadležnosti i postupanja državnih organa, posebno u kriznim situacijama.
Nije uspostavljena jedinstvena služba spasavanja i zaštite na moru.
Gradjanima se mora obezbijediti da na posebno organizovanom referendumu odluče o pristupanju ili nepristupanju Crne Gore u NATO.
Nova Vlada neće dovoditi u pitanje poštovanje svih dosadašnjih medjunarodnih sporazuma u oblasti bezbjednosti.
Mjere:
422. Osnovati posebnu Komisiju za preispitivanje zloupotreba i masovnih kršenje ljudskih prava službi bezbjednosti u prethodnom periodu.
423. Temeljno reformisati Agenciju za nacionalnu bezbjednost, staviti je pod punu civilnu demokratsku kontrolu.
424. Preispitati učešće visokih funkcionera ANB-a i policije u organizovanom kriminalu i ubistvima.
425. Tajne dosijee učiniti dostupnim.
426. Izmijeniti i dopuniti Zakon o policiji.
427. Usvojiti novu strategiju nacionalne bezbjednosti Crne Gore.
428. Usvojiti strategiju razvoja i djelovanja policije Crne Gore.
429. Usvojiti strategiju razvoja i djelovanja vojske Crne Gore.
430. Učiniti da sistem bezbjednosti bude zasnovan na realnim ekonomskim mogućnostima i potrebama građana Crne Gore.
431.Povećati operativne sposobnosti policije
i vojske Crne Gore.
432. Odvojiti nadležnosti vojske i policije.
433. Povećati profesionalne kadrovske kapacitete vojske i policije.
434. Formirati Centar za krizne situacije
i Službu za zaštitu i spasavanje na kopnu i moru.
XXXI.DRŽAVNI I NACIONALNI SIMBOLI I MEĐUNACIONALNO POMIRENJE
Da bi zaštitio svoje nezaslužene pozicije i nelegalno stečeno bogastvo, režim promoviše sebe kao jedinog zaštitnika države Crne Gore.
Istovremeno onemogućava da zaživi proces postizanja opšteg konsenzusa o pitanju državnih simbola, bilo da je u pitanju grb, zastava ili himna, bilo da se radi o upotrebi nacionalnih simbola.
To uzrokuje nezadovoljstvo velikog broja građana koji žive u Crnoj Gori jer se osjećaju diskriminisanim.
Mjere:
435. Inicirati dopunu Ustava, tako da Crna Gora pored postojeće Državne zastave dobije i Narodnu zastavu crveno-plavetno-bijele boje, koja ima utemeljenje u ustavnom kontinuitetu, istoriji i tradiciji Crne Gore.
436. Usvojiti novi Zakon o državnim simbolima, kojim bi se po FIAV pravilima, pored Državne zastave, definisale i Narodna zastava, Civilne i Ratne zastave, Položajne zastave, opštinske zastave, kao i način njihove upotrebe, zatim simboli svih bezbjednosnih službi.
Ovim zakonom bi se i uredilo da postojeća himna „Oj svijetla majska zoro“ bude skraćena za poslednje dvije strofe.
437. Usvojiti zakon o upotrebi međunarodnih simbola.
438. Formirati kancelariju za simbole pri kojoj bi se vodio Registar sadašnjih i starih simbola koji se štite.
439. Deklaracija o pomirenju, koju su sačinili istaknuti intelektualci iz Crne Gore početkom 2012. godine predstavlja dio programskih načela Programa DF.
XXXII.ZELENA POLITIKA
Ustavna odrednica da je Crna Gora ekološka država u realnom životu pretvorila se u svoju surovu suprotnost.
„Prljavom privatizacijom“ Crna Gora je uistinu postala prljava.
Ljudska pohlepa i primitivizam su trajno uništili mnoge resurse, a mnogi su devastirani.
Za ekološku sanaciju „crnih ekoloških tačaka“,
eliminaciju „ekološkog genocida“
i postizanje standarda EU,
te za zatvaranje poglavlja o ekologiji trebaće i milijarde eura, a i vremena.
Prizora primitivizma ima premnogo: od otvorenih kontejnera u „urbanim“ sredinama, smetlišta kraj vodotoka i u njima, smeća i otpada pokraj magistralnih saobraćajnica i ugostiteljskih objekata, uništenih turističkih destinacija, posječene šume, do intenzivne eksploatacije pijeska iz naših rijeka, „divlje gradnje“, odvoda fekalija na samim kupalištima i mnogo čega što ne priliči civilizovanom društvu.
Činjenica da su kaznene norme za devastiranje životne sredine još uvijek date u dinarima a ne u eurima sama po sebi dovoljno govori.
Crnoj Gori treba, kada je ekologija u pitanju, veliko spremanje i čišćenje.
Mjere:
440. Usvojiti novi Zakon o životnoj sredini.
441. Usvojiti novi Zakon o moru.
442. Usvojiti novi Zakon o morskom dobru.
443. Usvojiti novi Zakon o zaštiti prirode.
444. Usvojiti novi Zakon o održavanju čistoće, pripremanju i korišćenju otpada.
445. Usvojiti novi Zakon o procjeni uticaja na životnu sredinu.
446. Usvojiti novi Zakon o komunalnim djelatnostima.
447. Usvojiti novi Zakon o inspekcijskom nadzoru.
448. Usvojiti novi Zakon o prekršajima.
449. Usvojiti novi Zakon o nacionalnim parkovima.
450. Inovirati Nacionalnu strategiju održivog razvoja.
451. Sačiniti i dosljedno sprovoditi akcioni plan održivog razvoja do 2016. godine
452. Unaprijediti institucionalnu, organizacionu saradnju i efikasnost rada Ministarstva za održivi razvoj i turizam i Agencije za zaštitu životne sredine sa drugim nadležnim institucijama na državnom i lokalnom nivou.
453. Uspostaviti detaljan registar zagađivača.
454. Povećati udio iz Budžeta koji se izdvaja za zaštitu životne sredine.
455. Podržati edukaciju i osposobljavanje mladih ljudi za kvalitetan monitoring u okviru postojećih studijskih programa o zaštiti životne sredine na visokoškolskim ustanovama u Crnoj Gori.
456. Ostvariti partnerski odnos države sa civilnim sektorom i uz podsticanje privatno-javnog partnerstva u realizaciji projekata iz područja zaštite životne sredine, posebno u dijelu zbrinjavanja otpada i otpadnih voda.
457. Uvesti u ekonomsku i razvojnu politiku proaktivan pristup tzv. zelenoj politici.
458. Podsticati razvoj obnovljivih izvora energije sa udjelom većim od 20% ukupne potrošnje energije.
459.Hitno unaprijediti sistem upravljanja komunalnim otpadom,
a takođe i uspostaviti sistem kontrole i zbrinjavanja opasnog, toksičnog i radiokativnog otpada.
460. Inovirati Studiju i Akcioni plan izgradnje regionalnih otpadnih i reciklažnih centara.
461. Znatno povećati procenat pokrivenosti stanovništva obuhvaćenog organizovanim komunalnim otpadom.
462. Unaprijediti učešće javnosti i dostupnost informacijama o životnoj sredini.
463. Poreskim olakšicama stimulisati proizvođače koji upotrebljavaju „zelene tehnologije“, energetsku efikasnost.
464.Podstaći razvoj ekološke poljoprivrede
i ekološkog turizma.
XXXIII.PLANIRANJE I UREĐENJE PROSTORA
Prostorni kapital jedan je od najvažnijih potencijala i razvojnih resursa svakog društva.
To je u EU određeno i definisano već devedesetih godina prošlog vijeka.
Prema dokumentima EU i samim Ustavom EU svakoj zemlji se predlaže da prostor sagledaju kompleksno ne samo sa ekonomskog i socijalnog aspekta već i kroz kulturne, prirodne, istorijske i mnoge druge vrijednosti.
Prostor mora biti u funciji održivog i ravnomjernog razvoja,
ekonomske i socijalne kohezije,
očuvanja prirodnih resursa i
kulturnog nasljeđa,
ambijetalno sačuvan,
konkurentski uravnotežen na cijeloj teritoriji države,
on mora biti povezan unutar same države kao i sa okruženjem.
Planiranje prostornog razvoja mora se zasnivati na prostornim principima čije vrijednosti i su u Crnoj Gori jako izražene i različite.
Nigdje tako na jednom malom prostoru.
Lako je uočiti, što potvrđuju i učinjena mjerenja i analize da prostor Crne Gore po mnogim indeksima uspješnosti, kada se radi o opštoj uspješnosti, kvalitetu i očuvanju životne sredine, kvalitetu infrastrukture, stepenu izgrađenosti, opremljenosti prostora, ujednačenom regionalnom razvoju, očuvanju kultorološkog nasleđa ima negativne pokazatelje.
Neki prostori i resursi su trajno izgubljeni,
neki devastirani u velikoj mjeri,
a neki u potpunosti zapušteni.
Sve to je posljedica dvadesetogodišnje vladavine jedne neodgovorne i gramzive vlasti i vladavine.
Politika tretiranja prostornih i urbanističkih planova kroz Zakon o javnim nabavkama dovela je do nedopustivog snižavanja kriterijuma u izboru planera i kvalitetu urađenih planskih dokumenata.
Doslovno preko najjeftinije ponude i najkraćeg roka izrade dobija se posao koji je od sudbinskog značaja za budućnost.
Ovakav način posebno je pogodovao manipulacijama u određivanju lokacija prema ličnim i uskim interesima, a na očiglednu štetu po javni interes.
Nekada ugledne institucije, poput Republičkog zavoda za urbanizam, Zavoda za izgradnju Bara, Zavod za izgradnju Budve i dr., privatizovane su, te se o javnom prostoru i interesu, kroz većinu planova, pretežno odlučuje samo u privatnom interesu.
Vlada često prihvata navodne eksperte iz inostranstva koji su po referencama često znatno gori od stručnjaka iz oblasti planiranja kojih ima u Crnoj Gori, i koji su spremni da za novac pogaze struku i unište prostor udovoljavajući interesima pojedinaca, a zanemarujući javni interes.
Takvi su odgovorni za uvođenje pojma „budvanizacije“ koji se ustalio kao pojam za devastaciju prostora.
Zbog takvih smo i dobili niz neupotrebljivih generalnih (master) planova.
Mjere:
465.Usvojiti novi prostorni plan Crne Gore, sačinjen na osnovu savremenih prostornih principa, koji će u što većoj mjeri sanirati sadašnje deformacije, sačuvati specifičnosti Crne Gore i biti u funkciji dinamičnog i održivog razvoja.
466. Usvojiti novi zakon o uređenju prostora i izgradnji objekata.
467. Redefinisati kriterijume za izbor planera i izradu prostornih dokumenata.
468.Afirmisati princip da se pri donošenju planskih dokumenata posebno povede računa o kulturnoj baštini,
osjetljivosti prostora, neobnovljivim i obnovljivim resursima, ambijentalnim vrijednostima.
469. Preispitati sadašnji stepen izgrađenosti, devastacije prostora i kulturne baštine, pejzažne arhitekture i pronaći optimalna rješenja i uskladiti ih sa prostornim planovima višeg i nižeg reda.
470. Primijeniti Barselonsku konvenciju o zaštiti obale i zabrani gradnje 100 metara od zone morskog dobra.
471. Ponovo uspostaviti sistem državnog i regionalnih zavoda za prostorno i urbanističko planiranje.
472. Uspostaviti sistem opštinskih zavoda u većim opštinama.
473. Afirmisati domaće stručnjake za izradu urbanističkih planova.
474. Pojačati kapacitete inspekcijskih i nadzornih službi.
XXXIV.SLOBODA MEDIJA
U Crnoj Gori nijesu obezbijeđeni uslovi za objektivno, slobodno i kvalitetno novinarstvo, te samim tim nije ispunjeno ustavno načelo o pravu građana na istinito i potpuno informisanje.
Slobodni mediji su izloženi prijetnjama, od verbalnih ataka od strane visokih zvaničnika vlasti koji direktno podstiču mržnju i satanizaciju pa do fizičkih napada i ubistava.
Učestali su napadi na novinare, uništavanje imovine slobodnihih medija.
Na drugoj strani, prorežimski mediji, posebno tkz. Javni servis i Pobjeda, neobjektivno, neprofesionalno i krajnje tendeciozno teže da utiču na građane i da kreiraju njihovu svijest.
Mjere:
475.Usvojiti izmjene osnovnog Zakona o budžetu i Zakona o javnim radio-difuznim servisima Crne Gore (Radio Crne Gore i Televizija Crne Gore) kako bi se uklonila partijska kontrola
i uspostavila odgovornost upravljačkih struktura u javnim radiodifuzorima.
476.Obezbijediti potpunu zaštitu i slobodu novinara
i spriječiti cenzuru i autocenzure u medijima.
477. Obezbijediti institucionalnu podršku istraživačkom novinarstvu.
478.Izmijeniti zakonsku regulativu u cilju dalje demokratizacije medija
i usklađivanja sa savremenim tehnologijama koje omogućavaju bolju informisanost građana.
479. Stvoriti uslove za oslobađanje novinara od političkih uticaja i pritisaka, ali i pritisaka urednika, vlasnika i drugih centara moći.
480.Obezbijediti zaštitu prava na privatnost, ljudsko dostojanstvo, čast i ugled u medijskom djelovanju,
a posebno zaštititi dostojanstvo djece i zabranu diskriminacije.
481.Onemogućiti svaki vid monopola i političke kontrole nad medijima.
482.Obezbijediti javnost i transparentnost vlasničke strukture u medijima,
uz sprečavanje koncentracije vlasništva koja prevazilazi evropske standarde.
XXXV. OBRAZOVANJE
Ukupni obrazovni sistem Crne Gore zadnjih godina prilično je degradiran.
Loša finansijska podrška države, nezadovoljstvo i nemotivisanost prouzrokovani niskim životnim standardom zaposlenih doveli su do toga da započete reforme u douniverzitetskom obrazovanju ne daju željene efekte.
Iako je reforma podrazumijevala značajan nivo decentralizacije, danas je sistem centralizovaniji nego ikad.
Uspostavljena je potpuna politička kontrola prilikom izbora savjeta i direktora škola i vrtića.
Kapaciteti predškolskih ustanova ne zadovoljavaju stvarne potrebe.
Privatne ustanove za predškolsko obrazovanje su registrovane uglavnom kao NVO, te ne postoji adekvatna kontrola kvaliteta njihovog rada.
Infrastrukturni kapaciteti ustanova osnovnog i srednjeg obrazovanja nedovoljni su i u vrlo lošem stanju.
Mreža škola je neadekvatna.
Standardizovani PISA testovi pokazuju vrlo loš nivo znanja naših učenika
i malu praktučnu osposobljenost.
Osim materijanog položaja, opšti status prosvjetara je unižen,i, umjesto da se oni stimulišu za stalno napredovanje i inovativnost, prinuđeni su da brinu o elemtntarnoj egzistenciji.
Dešava se da je nastavnicima čak i lična bezbjednost u školi ugrožena.
Reforma visokog obrazovanja, zbog neprincipijelne primjene načela Bolonjske deklaracije, pretvorila se u svoj antipod.
Ne postoje zvanična istraživanja o rezultatima primjene bolonjskog procesa, ali je u akademskoj javnosti prisutno mišljenje da je kvalitet, odnosno nivo znanja, opao, dok se prolaznost znatno povećala.
Prisutna je hiperprodukcija diploma.
Dugogodišnje nepostojanje strategije visokog obrazovanja dovelo je do toga da se veliki broj svršenih visokoškolaca nađe na birou rada zbog neusklađenosti broja upisanih studenata na pojedinnim studijskim programima sa realnim potrebama tržišta rada za određenim obrazovnim profilima.
Savjet za visoko obrazovanje nije ostvario punu autonomiju, već je partijski instruirano tijelo.
U Crnoj Gori trenutno studira oko 25.000 studenata, od čega njih oko 20.000 studira na nekom od 83 akreditovana studijska programa na 20 fakulteta državnog univerziteta, dok njih oko 5.000 studira na jednoj od 20 akreditovanih privatnih visokoškolskih ustanova.
Naše diplome nijesu međunarodno priznate jer akreditaciju studijskih programa nije uradila neka od nezavisnih međunarodno akreditovanih agencija.
Privatni fakulteti umjesto da doprinesu pojavi zdrave konkurencije i poboljšanju kvaliteta doprinijeli su snižavanju kriterijuma dobrih državnih fakulteta.
Maćehinski odnos države prema državnom univerzitetu doveo je do toga da je državni univerzitet postao po broju samofinansirajućih studenata maltene najveći privatni univerzitet u Crnoj Gori.
Visoko obrazovanje je svedeno na unosan biznis,a znanje je stavljeno u drugi plan, tako da se iz godine u godinu vrtoglavo urušava kvalitet, jer je primaran postao profit, odnosno priliv sredstava od školarina koje se kreću od 500-2500 eura.
Ne postoje adekvatni ni prostorni ni kadrovski kapaciteti za kvalitetno studiranje ovolikog broja studenata,a ni realna potreba za ogromnim brojem studijskih programa slične profilacije, što je rezultovalo da imamo oko 5.000 visokoškolaca na birou rada.
Mjere:
483. Izmijeniti i dopuniti Opšti zakon o obrazovanju.
484. Omogućiti školovanje na svom maternjem jeziku.
485. Omogućiti da obrazovanje bude dostupno svima bez obzira na materijalni položaj.
486. Uskladiti obrazovni sistem sa potrebama crnogorskog i evropskog tržišta rada.
487. Sprovesti obaveznost i besplatnost školovanja do sticanja prvog znanja, tj. prve kvalifikacije.
488.Znatno povećati plate zaposlenima u prosvjeti, kako bi bili stimulisani u radu
i kako bi se povratilo poljuljano dostojanstvo te, svakoj državi, važne profesije.
489. Povećati broj državnih ustanova predškolskog vaspitanja (vrtića), sa mogućnošću rada i u popodnevnim i večernjim časovima, čime bi se omogućio boravak djeci čiji roditelji rade u smjenama.
490. Uvesti materijalne olakšice nezaposlenima roditeljima i onima sa niskim primanjima za boravak djece u vrtićima.
491.Znatno povećati obuhvat djece u predškolskim ustanovama, sa trenutnih 20% na nekih 80% što je prosjek u EU.
492. Povećati izdvajanja iz budžeta u cilju podrške započetim reformama i podizanja kvaliteta obrazovanja.
493. Podsticati partnerske odnose škola i obrazovnih institucija sa privredom i lokalnom zajednicom.
494. Snažno podsticati cjeloživotno učenje, tj. sve oblike neformalnog obrazovanja (dokvalifikacije, prekvalifikacije, vanredno studiranje) u cilju lakšeg i bržeg zapošljavanja
i smanjivanja potrebe za uvozom radne snage.
495. Stimulisati otvaranje privatnih obrazovnih ustanova douniverzitetskog obrazovanja posebno osnovnih i srednjih škola.
496. Formirati fond za talente i posebnu pažnju posvetiti nadarenoj djeci kroz kreiranje posebnih, individualnih programa za njih.
Znatno povećati iznos stipendija najboljim učenicima i studentima.
497. Stimulisati uvođenje međunarodnih programa i međunarodne mature u naš sistem gimnazijskog obrazovanja.
498. Eksternu maturu učiniti prepoznatljivom i van okvira Crne Gore.
499. Napraviti detaljnu analizu stvarnih potreba Crne Gore za određenim obrazovnim profilima i na osnovu toga utvrđivati broj studenata finansiranih iz budžeta na pojedinim studijskim programima i opravdanost postojanja pojedinih studijskih programa.
500. Učiniti da Savjet za visoko obrazovanje bude autonoman i nezavisan od političkih uticaja.
501. Izvršiti reakreditaciju studijskih programa od strane neke nezavisne međunarodno akreditovane agencije za tu djelatnost.
502. Izmijeniti i dopuniti Zakon o visokom obrazovanju.
503. Izmijeniti model finansiranja visokoškolskih institucija, uvažavajući da se radi o ustanovama strateški važnim za razvoj Crne Gore, imajući u vidu prioritete razvoja.
504. Učiniti da se Bolonjska deklaracija primjenjuje u skladu sa evropskim standardima, a ne na bazi improvizacija kojima se potpuno urušava obrazovni sistem, na koji smo nekad bili vrlo ponosni.
505. Stimulisati slobodnu, zdravu i kritičku misao na univerzitetima, dajući im punu autonomiju.
506. Razvijati studijske programe koji se realizuju na engleskom jeziku.
507. Stimulisati izgradnju univerzitetskih kampusa i studentskih domova.
508. Uspostaviti vezu sa zajednicom alumnista, tj. diplomiranim studentima u cilju ostvarivanja sprege sa društvenim i privrednim okruženjem i tržištem rada,
kao i prikupljanju njihovih zapažanja iz radnog iskustva i sugestija za poboljšanje kvaliteta studija.
XXXVI.NAUKA
Naučnoistraživačka djelatnost potpuno je zanemarena.
Država izdvaja minimalna sredstva za nauku,
a i ta koja izdvaja često ne završe u „pravim rukama“.
Ne postoji gotovo nikakva sprega između naučnoistraživačkih institucija i privrede, koja je maltene potpuno uništena.
Privatizacijom velikih privrednih subjekata zatvoreni su naučno-razvojni centri koji su funkcionisali u okviru njih.
Infrastruktura za bavljenje naučnoistraživačim radom danas je skoro ispod svakog nivoa, zastarela i oskudna, gotovo da ne može da odgovori ni zahtjevima za elementarna eksprerimentalna istraživanja.
Pristup savremenoj literaturi i naučno-stručnim časopisima veoma je ograničen.
Ne postoji nikakav stimulans za mlade naučnike, što dovodi do značajnog „odliva mozgova“.
Država se nije potrudila da uključi našu naučnu dijasporu, koja nije zanemarljiva, u razvoj društva.
Mjere:
509. Stimulisati naučnu dijasporu da zajedno sa domicilnim kadrovima uzme aktivno učešće u procesu evropskih integracija.
510.Intenzivirati međunarodnu saradnju i razmjenu naučnika
511. Formirati međusektorsku ekspertsku grupu koja bi se obučila za povlačenje sredstava iz pretpristupnih fondova EU.
512.Reorganizovati postojeće naučne institucije u modernije forme kao što su tehnološki parkovi, tehnopolisi, istraživački centri, inovativni inkubatori, kontaktne tačke sa ERA – European Research Area, koji će prvenstveno biti u funkciji modernizacije privrednih i uslužnih djelatnosti
i podizanja tehnološkog nivoa u državi.
513. Kroz privatno-javno partnerstvo, posebno u multidisciplinarnim oblastima, stimulisati stvaranje istraživačko-obrazovnih centara izvrsnosti koji bi imali regionalnu i evropsku prepoznatljivost.
514. Poboljšati uslove rada u naučno-istraživačkim institucijama osavremenjivanjem opreme, usavršavanjem kadra i razvojem partnerstva sa privredom i lokalnom zajednicom.
515. Stvoriti uslove za osnivanje privatnih naučnih institucija po visokim standardima kao podsticaj kvalitetnoj konkurenciji.
516. U potpunosti zaštititi intelektualnu svojinu i autorska prava.
517. Zalagati se da se budžetska izdvajanja za nauku znatno povećaju i u doglednom vremenu dostignu 3% BDP, što je preporuka Evropske Unije.
518. Učiniti da jedini kriterijum pri određivanju kadrovskih rješenja bude znanje, sposobnost i stručnost, a ne nepotizam, klijentelizam i politička pripadnost.
519. Izmijeniti i unaprijediti zakonsku regulativu iz oblasti nauke.
XXXVII.ZDRAVSTVENA POLITIKA
Reforma primarne i sekundarne zdravstvene zaštite sprovodi se neadekvatno i nepotpuno.
Uloga izabranog doktora nije realizovana u punoj mjeri, pa i dalje pacijenti dugo čekaju i gubi se veliko vrijeme da bi se zadovoljile najednostavnije, a pogotovo složenije zdravstvene potrebe.
Odgovornost za to je u lošoj organizaciji i nedostatku sredstava, što je nadležnost Ministarstva zdravlja.
Veoma malo pažnje se posvećuje sveobuhvatnom zdravstvenom prosvjećivanju – primarnoj prevenciji hroničnih oboljenja i stanja.
Zdravstveni radnici su potcijenjeni i neadekvatno plaćeni za vrlo odgovoran i zahtjevan posao koji obavljaju, pa je prisutno nezadovoljstvo koje nerijetko i pacijenti zapažaju.
Javne zdravstvene ustanove su u prilično lošem stanju, kako u pogledu prostornih kapaciteta,tako i pogledu uslova infrastrukture, opreme itd.
Veliki problem predstavlja i korupcija, prisutna u različitim segmentima zdravstvenog sistema, od sfere nabavki opreme i lijekova, pa do operacione sale.
Mjere:
520. Dosljedno sprovoditi Strategiju primarne zdravstvene zaštite i ukloniti sve nedostatke i propuste u provođenju primarne zdravstvene zaštite u domovima zdravlja i područnim ambulantama.
521. Založiti se da zdravstvenim osiguranjem budu pokriveni svi građani Crne Gore.
522. Omogućiti da država finansira tačno određen nivo zdravstvenih usluga,koje moraju biti dostupne svim građanima i to pod jednakim uslovima.
523. Konstituisati fond zdravstvenog osiguranja kao savremenu instituciju, zasnovanu na ekonomskim principima koji bi se, između ostalog, finansirao od akciza i poreza na promet artikala koji direktno ugrožavaju zdravlje.
524. Redefinisati pozitivnu listu lijekova zbog neophodne dostupnosti skupih lijekova za najteža oboljenja.
525.Omogućiti da se sva ortopedska pomagala oslobode uvoznih taksi
i da Fond zdravstva participira u troškovima nabavke, zavisno od socijalnog statusa korisnika.
526. Učiniti da izdvajanje za zdravstvenu zaštitu bude proporcionalno stvarnom imovinskom kartonu građanina.
527. Definisati optimalnu mrežu zdravstvenih ustanova primarne, sekundarne i tercijarne zdravstvene zaštite.
528. Omogućiti privatnim zdravstvenim ustanovama da se inkorporiraju u sistem zdravstvene zaštite na zdravom ekonomskom i partnerskom principu.
529. Ojačati prostorne i kadrovske kapacitete zatvorske bolnice u Spužu u cilju kvalitetnog zdravstvenog zbrinjavanja osuđenika sa somatskim i psihičkim poremećajima, kao i onih sa bolestima zavisnosti.
530. Osavremeniti službe hitne medicinske pomoći u opštinskim centrima, kako bi se snizio prehospitalni mortalitet i morbiditet.
531. Uvesti dnevne bolnice za obavljanje brze i efikasne dijagnostike na jednom mjestu čime će se smanjiti ležanje u bolnici, čekanje i mukotrpno “obijanje” vrata brojnih zdravstvenih ustanova.
532. Ulagati u kontinuirano obrazovanje ljekara i drugog zdravstvenog osoblja.
533. Opremiti ambulante izabranih ljekara tako da se veliki dio zdravstvenih potreba može riješiti na tom nivou.
534. Omogućiti javnom kampanjom putem medija da preventivna medicina i edukacija građana bude dostupna svima, posebno u oblasti prevencije bolesti zavisnosti, kardiovaskularnih bolesti, dijabetesa i malignih oboljenja.
535. Učiniti da udruženja pacijenata imaju veći uticaj na donošenje ključnih odluka u zdravstvenoj politici.
536. Uvesti zdravstveno vaspitanje u školama u cilju prevencije oboljenja mlade populacije, posebno bolesti zavisnosti i polno prenosivih bolesti, kao i bolesti ishrane.
537. Obezbijediti zdravu i izbalansiranu ishranu djeci u vrtićima i školama.
538. Omogućiti jedinstveni standard medicinskih procedura i vještina kroz adekvatan rad ljekarske, stomatološke i farmaceutske komore.
539. Znatno poboljšati materijalni status ljekara i medicinskog osoblja kroz trajno i pravedno vrednovanje njihovog rada, omogućavanje dopunskog rada, kvalitetno rješavanje stambenih problema itd.
540. Voditi borbu na iskorjenjivanju korupcije u svim sferama sistema zdravstvene zaštite.
XXXVIII.KULTURA
Kulturna scena u Crnoj Gori je nažalost, poslednjih godina, prilično ispolitizovana, pa kulturna produkcija, posebno ona koja provocira nacionalni i ideološki identitet, izaziva brojne polemike, osude, pohvale i kritike da li su ili ne od nacionalnog značaja, a suštinsko valorizovanje i estetski dometi takvih projekata su sasvim zanemareni.
Potpuno je nedefinisano šta Crna Gora očekuje od kulture – zabavu, izgradnju identiteta, političko djelovanje, funkcionisanje na principima biznisa ili duhovni prosperitet.
Do danas nije urađena sveobuhvatna studija, koja bi nas uputila u stanje, probleme, mogućnosti, potrebe i strategiju razvoja kulture.
Ministarstvo kulture ni do danas nije promovisalo strateška akta kojima bi se utvrdili prije svega obavezujući osnovni postulati i mehanizmi na kojima treba da počiva sistem kulture.
Na osnovu Nacionalnog programa razvoja kulture nemoguće je definisati tačno šta se sve zbiva u kulturi i pretpostaviti kakva je strategija države u toj oblasti.
Kultura je postala beskrajno prostranstvo dnevnopolitičke manipulacije, improvizacije i privida.
Ona je tu, nemoćno suprotstavljena rezonu da se od kulture ne živi, ali se njome mogu zapaliti ideološke strasti i konflikti,
no kultura istovremeno pokazuje da Crna Gora treba da prođe još mnoge demokratske procese da bi uspostavila društvo razlike i prihvatanja drugačijeg.
Nijedan od lokalnih programa razvoja kulture shodno Nacionalnom programu razvoja kulture nije donesen.
Ne postoji jasno određena distinkcija između kulturnih djelatnosti na lokalnom, regionalnom i međunarodnom nivou.
Kulturni identitet Crne Gore prilagođava se potrebama i identitetu vladajuće ideologije u Crnoj Gori.
U Crnoj Gori ne postoji jasno definisan sistem kulture, ali su glavna dešavanja u kulturi ipak situirana u državnim institucijama, nad kojima Ministarstvo kulture vrši puni politički nadzor i kontrolu.
Ministarstvu kulture je pravnim propisima jasno definisana uloga u odnosu na institucije, ali koja se ne sprovodi u praksi.
Nema interesa da se vrši suštinski monitoring institucija u cilju stimulacije i korektiva, da zauzme kritički stav o njihovom poslovanju, zbog čega su institucije prepuštene same sebi, odnosno načinu rada koji nije obavezujući i pruža brojne mogućnosti za malverzaciju.
Crnogorske institucije posluju komformistički, tim prije što Ministarstvo kulture ne sprovodi evaluaciju projekata, zbog čega ne postoji ni sistem odgovornosti kako na institucionalnom, tako i na personalnom nivou.
S druge strane, Ministarstvo kulture se ponaša kao institucija sa neograničenim ovlašćenjima.
Samo sebi nezakonski dodjeljuje i troši novac za projekte koji programski pripadaju institucijama.
Institucije kulture se finansiraju isključivo iz Budžeta bez potencijala ili svijesti o neophodnosti komercijalnog poslovanja,
a evropska praksa je da se skoro 50% novca mora prihodovati od benefita koje donosi projekat.
U protivnom, projekat se smatra promašenim.
Institucije sistema se potpuno neodgovorno i indolentno ponašaju u odnosu na kulturnu baštinu.
Veliki broj podzakonskih akata koji su trebali da prate sprovođenje zakona iz ove oblasti još nije donijet.
Još uvijek nije zakonski definisano ubiranje finansijskih sredstava za očuvanje kulturnih dobara po osnovu spomeničke rente.
Kontrola prometa umjetnina i antikviteta i dalje nije usklađena sa evropskim standardima, čime se državi uskraćuje dio prihoda.
Institucije kulture bile su uhljebljenje za mnoge politički podobne, pa je to dovelo do deprofesionalizacije, što za ishod ima gubljenje autoriteta ustanova i institucija.
Ministarstvo kulture nije uspjelo da obezbijedi odgovarajući prostor za funkcionisanje Prirodnjačkog muzeja i Crnogorske kinoteke.
Muzički centar još uvijek čeka na završetak radova na rekonstrukciji Doma vojske u Podgorici.
Revitalizacija Doma revolucije u Nikšiću već godinama čeka neka bolja vremena.
Prvo pozorište u Crnoj Gori Kraljevsko pozorište Zetski dom nema stalni umjetnički ansambl.
Crnogorsko narodno pozorište, u kome je u stalnom radnom odnosu 141 lice, od kojih samo 44 sa visokom stručnom spremom, prepoznato je kao pravni subjekt koji nezakonito i nenamjenski troši državni novac.
Prijestonica Cetinje jedini je grad koji nema Centar za kulturu.
Poseban problem je što na Cetinju, Nikšiću i u Pljevljima nema bioskopskih sala, dok ni u jednoj od 26 postojećih sala nema kontinuiranog prikazivanja filmova.
Pored toga što je uloženo više od četiri miliona eura za rekonstrukciju, adaptaciju i tehničko opremanje 11 centara za kulturu na sjeveru i milion eura za programske sadržaje, producenti nijesu bile lokalne ustanove kulture već Crnogorsko narodno pozorište, Muzički centar Crne Gore, Narodni muzej i Centar savremene umjetnosti.
Crna Gora je potpisnica velikog broja bilateralnih sporazuma i protokola saradnje iz oblasti kulture, ali to još uvijek nije uslovilo adekvatnu razmjenu iskustava i recipročno učešće relevantnih kulturnih aktera između zemalja potpisnica.
Evidentno je postojanje privilegovanih kulturnih stvaralaca bliskih vlasti u odnosu na korišćenje budžetskih sredstava.
Pojedine skupe pozorišne predstave odigraju se samo nekoliko puta pred malobrojnom „izabranom“ publikom.
Ministarstvo kulture, kao resorno, vrlo malo pažnje posvećuje sadržaju koji se pojavljuje na medijskoj sceni.
Tako, elektronski i štampani mediji preplavljeni su govorom mržnje i netrpeljivosti, sadržajima nasilja i pornografije, kao i okultizma koji se na privatnim televizijama prikazuje u višečasovnim, dnevnim terminima kada je program dostupan i djeci.
Kultura se projektuje uglavnom na institucionalnom nivou odakle ima vrlo otežanu i neprohodnu difuziju ka laičkoj javnosti.
Mjere:
541. Izraditi Strategiju razvoja kulture kojoj će prethoditi objektivna analiza stanja.
542. Formirati novi Nacionalni savjet za kulturu čiji prevashodni zadatak će biti izrada Nacionalnog programa razvoja kulture na osnovu stručnih i naučnih principa mimo aktuelnih političkih uticaja.
543. Da bi se sproveli društveno prihvatljivi ciljevi u kulturi neophodno je definisati kulturnu politiku, koja treba da djeluje kroz teorijske postavke, precizno definisanje savladivih ciljeva, markiranje punktova rekonstrukcije i reorganizacije kulturnih institucija, kao i kroz metode istraživanja i definisanja, a potom i njihove primjene i efikasnosti u praksi.
544. Unaprijediti zakonodavni okvir donošenjem novog Zakona o kulturi i izmjenama ostalih zakona.
545. Obezbijediti dosljednu primjenu pravnih propisa iz oblasti kulture.
546. Rukovoditi se kriterijumom stručnosti i kompetentnosti prilikom odabira rukovodećih kadrova na osnovu javnog konkursa.
547.Decentralizovati model kulturne politike
i osloboditi ga birokratsko prosvetiteljskog karaktera.
548. Podsticati razvoj alternativnih i marginalnih kulturnih modela.
549. Podsticati kulturne različitosti.
550. Represivne instrumente kulturne politike zamijeniti stimulativnim.
551. Hitno sačiniti plan regionalnog razvoja kulture.
552. Raditi na poboljšanju tehničko-tehnoloških uslova u ustanovama kulture.
553. Institucije kulture treba da prođu proces restrukturiranja i tranzicije i da počnu da komercijalno posluju shodno standardima Evropske Unije, a ne da su potpuno oslonjene na sredstva iz budžeta.
554. Vršiti neselektivan nadzor nad radom institucija i primjenom propisa.
555. Učiniti kulturu dostupnu laičkoj javnosti kroz razne vidove komunikacije.
556. Podsticati povlačenje sredstava iz evropskih fondova za kulturne projekte.
557. Povećati broj međunarodnih koprodukcija u kojima učestvuje Crna Gora.
558. Osnovati agenciju za promociju kulture Crne Gore koja bi naše stvaraoce i ono što oni rade promovisala i predstavila inostranstvu.
559.Podsticati međusektorsku saradnju kulture sa sektorima privrede, turizma, obrazovanja, sporta i dr.
560. Uvesti u legalne tokove tržište umjetnina i antikviteta.
561. Napraviti elektronsku bazu kulturne baštine, dostupnu svima.
562. Omogućiti kontinuirano stručno usavršavanje zaposlenih u kulturi.
563.Podići socijalni status zaposlenih
i adekvatno stimulisati dodatni rad.
564. Priznati i vrednovati naučnoistraživački rad u institucijama kulture.
565. Ustanoviti državnu nagradu za stručnjake iz oblasti očuvanja i unapređenja kulturne baštine.
566. Obezbijediti uslove za dostupnost kulturnih programa osobama sa invaliditetom.
567. Uključiti mlade stvaraoce u osmišljavanju kulturnih programa.
568. Uraditi studiju stvarnih potreba Crne Gore kao ograničenom prostoru za kadrovima koji su završili umjetničke škole i akademije, jer već sada poslije završene Likovne, Muzičke i Dramske akademije, ljudi sve teže dolaze do posla, budući da se radi o specifičnim zanimanjima koja su vezana za specifične institucije.
XXXIX.SPORT
U Crnoj Gori je čak i sport ispolitizovan.
Na čelu sportskih saveza uglavnom su politički aktivne i prepoznatljive ličnosti iz vlasti, koje nemaju nikakvih sportskih iskustava.
Vlast se trudi da sve uspjehe naših nacionalnih timova i klubova pripiše sebi,a sa druge strane sredstva koja se ulažu u profesionalni sport nedovoljna su, tako da je podrška vlasti često više deklarativna nego stvarna.
Prisutni su mnogobrojni poblemi i u sportu
i u bavljenju fizičkom kulurom, kako u predškolskom, školskom i studentskom nivou, tako i u vrhunskom profesionalnom sportu.
Prisustvo deformiteta usljed nedovoljnog bavljenja sportom i malog broja časova fizičke kulture jasno je uočeno kod djece i mladih,
a zbog nemanja kulture zdravog življenja i loših navika – pušenje, alkohol, prekomjerno sjedjenje, nedovoljno kretanje javljaju se ozbiljne posljedice kod starije populacije.
Mjere:
569. Usvojiti Nacionalnu strategiju razvoja sporta u Crnoj Gori.
570. Unarijediti postojeću zakonsku regulativu, prvenstveno Zakon o sportu.
571. Usvojiti Zakon o privatizaciji u sportu kako bi se onemogućilo pranje prljavog novca kroz sport.
572. Pojačati kaznene mjere u Zakonu o sprečavanju nasilja na sportskim terenima.
573. Usvojiti zakon o sprečavanju dopinga u sportu.
574. Dovesti profesionalce na čelo sportskih saveza.
575. Unaprijediti fizičko vježbanje u predškolskim ustanovama.
576. Povećati broj časova fizičkog vaspitanja u douniverzitskom obrazovanju.
577. Vratiti fizičko obrazovanje kao obavezan predmet na visokoškolskim insitucijama.
578. Stvoriti adekvatne uslove za trening vrhunskih sportista.
579. Povećati sredstva namijenjena pripremama reprezentacija za velika međunarodna takmičenja.
580. Stimulisati vrhunske sportiste kroz davanje stipendija, nacionalnih priznanja, raznim olakšicama tokom studiranja i na radnom mjestu.
581. Promovisati rekreativni sport i zdrave stilove života u cilju poboljšanja psihofizičkog zdravlja građana.
582. Omogućiti da sport i rekreacija budu dostupni svima.
583. Unaprijediti postojeće sportske objekte i izgraditi nove.
584. Uvesti poreske olakšice za sponzore i donatore sportskih klubova i saveza.
585. Obezbijediti transparentnost i pojačati nadzor nad trošenjem budžetskih i drugih sredstava koja se ulažu u sport.
586. Omogućiti licima sa invaliditetom da se više i na kvalitetniji način bave sportom, kroz obezbjeđivanje adekvatnog pristupa sportskim objektima i stručnim radom sa specijalizovanim trenerima.
587. Minisatrstvo sporta izdvojiti kao posebno ministarstvo.
XL. POLITIKA PREMA NEVLADINIM ORGANIZACIJAMA
Nevladin sektor bi trebalo da predstavlja veoma značajan segment crnogorskog društva, što danas nije slučaj.
Iako postoji veliki broj nevladinih organizacija, mnoge od njih su neaktivne,
a nazire se i monopol određenih NVO u pojedinim sektorima.
Saradnja NVO sa državnim institucijama još uvijek je nedovoljna i često se NVO ne doživljavaju kao partneri koji bi trebalo kroz međusobnu saradnju i djelovanje da doprinesu boljoj kontroli, a samim tim i napretku crnogorskog društva, već se na njih gleda kao na „nužno zlo“.
Nedovoljna sredstva se izdvajaju iz budžeta za podršku projektima NVO,
a i takva se netransparentno dodjeljuju, uz nepostojanje jasnih kriterijuma i slabu kontrolu sprovođenja podržanih projekata.
Režim i u nevladinom sektoru ima „miljenike“, koji su svoju misiju zbog finansijske podrške podredili interesima režima.
Objektivni kritičari stanja i istinski aktivisti iz NVO sektora predmet su političkog progona.
Mjere:
588. Uspostaviti mehanizme kvalitetnog, javnog i transparentnog finansiranja nevladinih organizacija uz profesionalne i stručne komisije koje će vrednovati kvalitete projekata.
589. Razvijati stručni i ekspertski dio NVO sektora kroz učešće u svim radnim tijelima i komisijama koje tretiraju problematiku od strateškog značaja, kako na državnom, tako i na lokalnom nivou.
590. Eliminisati monopolske pristupe određenog broja nevladinih organizacija koje zarad očuvanja vlastitih privilegija razvijaju koruptivne odnose unutar nevladinog sektora umjesto razvoja kapaciteta nevladinih organizacija.
591. Obratiti više pažnje u jačanju organizacija koje su izvan Glavnog grada jer je i tu razvijen centralizovan model koji guši male organizacije koje djeluju izvan Podgorice.
592. Shodno praksi u evropskim zemljama uvesti modalitete konsaltinga sa organizacijama koje pokažu određen nivo ekspertskog i stručnog znanja za oblasti kreiranja i analiza javnih politika u kojima to bude neophodno.
593. Dati preporuke lokalnim samoupravama da se uspostavi partnerstvo sa NVO sektorom u različitim oblastima.
594. Uspostaviti nove procedure u dodjeli sredstava za NVO iz lokalnog budžeta.
595. Imenovati profesionalnu komisiju od strane Skupštine Crne Gore koja će vršiti raspodjelu sredstava NVO iz državnog budžeta i sredstava od prihoda dobijenih od igara ne sreću.
