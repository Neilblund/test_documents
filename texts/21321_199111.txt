Onze samenleving staat voor grote sociale uitdagingen. De levensverwachting stijgt en er worden minder kinderen geboren: de bevolking vergrijst en ontgroent. Tien jaar geleden was één op vijf mensen ouder dan zestig jaar, over vijftig jaar zal dat volgens sommigen één op drie zijn. Velen vragen zich af of we tegen die tijd de pensioenen nog zullen kunnen betalen. Dat kan: indien het juiste beleid gevoerd wordt, zal het nodige geld er zijn om oudere mensen een inkomen te garanderen. We zullen er ook moeten voor zorgen dat er goede en betaalbare voorzieningen zijn, waardoor ouderen zelfstandig een goed leven kunnen leiden. De veroudering van de bevolking doet de behoefte aan gezondheidszorgen toenemen. Ook de enorme ontwikkeling van de technologie heeft ingrijpende gevolgen voor de medische wereld. De wetenschap maakt steeds meer gesofisticeerde onderzoeken en behandelingen mogelijk en de uitgaven voor gezondheid stijgen verontrustend. En toch wordt de kwaliteit van het leven daardoor niet zomaar beter: het vervuilde milieu, het jachtige leven en vele van onze dagelijkse leefgewoonten maken ons ziek. De arbeidswereld verandert voortdurend: de crisis, maar ook de technologische evolutie laten sporen na op de inhoud van onze jobs, op de eisen die men aan werknemers stelt, op de organisatie van de arbeid. De economische situatie is weliswaar verbeterd, maar de groep van langdurig werklozen is onaanvaardbaar groot.  De gezinsstructuur wijzigt. Steeds meer mensen staan er alleen voor en toch zijn de meeste regelingen en voorzieningen afgestemd op het modale gezin. De reglementeringen zijn bovendien zo ingewikkeld en de administratie is zo'n afschrikwekkende doolhof, dat velen hun rechten niet meer kennen en er onvoldoende gebruik van kunnen maken. We hebben mensen meer vrijheid, maar tegelijkertijd ook een nieuwe afhankelijkheid bezorgd: die van de administratie en van het dienstbetoon. Sociale zekerheid moet een recht zijn, geen gunst. Heel wat mensen vinden in deze veranderende maatschappij hun weg niet meer. Ze worden uitgesloten en staan aan de kant. In onze samenleving groeien kloven, die wij als socialisten niet aanvaarden. Op deze grote uitdagingen zullen wij meer dan één antwoord moeten geven. In de eerste plaats moeten wij de sociale zekerheid versterken. Maar daarnaast moeten wij de sociale problemen zoveel mogelijk voorkomen en aan alle mensen, ook aan wie aangewezen is op een uitkering, een leven bieden met kwaliteit. De rechten van het individu op zijn fysieke en morele integriteit en op de menswaardige plaats die hij in de samenleving mag opeisen, moeten opgenomen worden in de grondwet. Het betreft het recht op welvaart en welzijn, op arbeid, sociale zekerheid en maatschappelijke bijstand, op gezondheid en een gezond leefmilieu, op menswaardige woongelegenheid en juridische bijstand. Alle werknemers, ongeacht hun statuut, moet het recht op eispraak, op sociaal overleg en op collectief optreden, met inbegrip van het stakingsrecht, grondwettelijk gegarandeerd worden.  DE GROND ONDER ONZE VOETEN: INKOMEN EN WERK.  1. Ons inkomen: daar leven we van.  De koppeling van de lonen, wedden en sociale vergoedingen aan de index is en blijft de beste bescherming van onze koopkracht. De ervaring van de laatste 4 jaar heeft ook bewezen dat vrije onderhandelingen in het kader van een interprofessioneel akkoord tussen vakbonden en werkgevers, ook zonder voortdurende bemoeienissen van de regering, goede resultaten kunnen opleveren. Onze koopkracht hangt uiteraard ook af van wat er met de prijzen en de inflatie gebeurt. In de voorbije regeerperiode behoorde de Belgische inflatie tot de laagste van Europa. Dit is voor een deel toe te schrijven aan een efficiënt prijsbeleid. Samen met een mededingingsbeleid - dat moet vermijden dat verkopers misbruik maken van hun machtspositie - blijft voor de SP de mogelijkheid om in te grijpen in de prijzen een belangrijk wapen in de strijd tegen de inflatie. Twee produkten verdienen daarbij extra aandacht, nl. de petroleumprodukten, waarvan het programmacontract grondig moet aangepast worden, en de huurprijzen. De belastinghervorming van 7 december 1988 heeft de bestraffing van de werkende vrouw ongedaan gemaakt door de inkomsten van man en vrouw afzonderlijk te belasten. Maar ook een gezin waar de vrouw of man thuisblijft, betaalt nu als gevolg van het huwelijksquotiënt minder belastingen, terwijl de kosten voor kinderopvang voor 80% in rekening kunnen gebracht worden. Al die verlagingen van belastingen kunnen schommelen van enkele duizenden tot enkele tienduizenden franken per jaar. Dat zal ook in de komende jaren nog blijven doorwerken, maar dan moeten we er wel voor zorgen dat alle belastingen rechtvaardig geïnd worden. Dit moeten we bereiken langs een betere werking van de administratie, een vereenvoudiging van de wetgeving en de strijd tegen de fiscale fraude. Het gaat niet op dat een doorsnee belastingbetaler meer moet betalen om de fraude en ontdoken belastingen te compenseren.  2. Werk op maat voor iedereen.  Ondanks de economische heropleving, de aanzet tot een selectief relancebeleid en de volgehouden inspanningen in de strijd tegen de langdurige werkloosheid, blijft de werkloosheid in Vlaanderen onrustwekkend hoog. De werkloosheid is weliswaar gedaald, niet alleen doordat er minder nieuwe arbeidskrachten bijkomen, maar ook door de reële aangroei van de werkgelegenheid en een spontane herverdelingsbeweging. Ook de langdurige werkloosheid is geleidelijk aan het teruglopen. Toch blijven in Vlaanderen nog steeds ongeveer 140000 mensen werkloos. De werkloosheid wordt gekenmerkt door haar structureel karakter: 87000 Vlaamse werklozen zitten al meer dan 1 jaar zonder werk. 3/4 van deze werklozen zijn vrouwen; 2/3 van de langdurig werklozen zijn laaggeschoold. Een werkloosheidssituatie van een dergelijke omvang en met dergelijke kenmerken raakt niet spontaan "opgelost". Meer nog dan in Vlaanderen is de Brusselse werkloosheid structureel van aard. Door de typische grootstedelijke situatie kan men gerust stellen dat het cijfer van 70000 werkzoekenden (waaronder 46000 volledig werklozen) ver beneden de realiteit ligt: een groot aantal volwassenen, maar ook werkloze jongeren, leven in de totale marginaliteit. Ook aan deze (zeer) laaggeschoolde en marginale groepen is de economische heropleving totaal voorbijgegaan. Maar ook de kwaliteit van het werk vergt onze aandacht. Veel mensen uit de privé-sector hebben door rationalisering, automatisering of de invoering van een flexibele werkorganisatie af te rekenen met te hoge arbeidsdruk en stress. De uitholling van de werkzekerheid, de kwalificatieproblematiek, mobiliteits- en kinderopvangproblemen, de nood aan meer tijdssoevereiniteit, gezonde en veilige werkplaatsen, milieuvriendelijke arbeid zijn allemaal thema’s die de laatste jaren aan belang hebben gewonnen. Meer en meer groeit het besef dat de kwaliteit van het werk en de kwaliteit van het leven in elkaar overvloeien. Ook de invoering van nieuwe technologieën heeft dikwijls kwalijke gevolgen voor de aard van het werk: talrijke half- en laaggeschoolde jobs verdwijnen; in andere gevallen leidt dit tot uitholling van het takenpakket of tot meer flexibiliteit.  2.1. Meer werkzekerheid.  Meer en meer mensen hebben geen goed zicht op hun toekomstige werksituatie. Dit is per definitie zo bij de groeiende groep van uitzendkrachten en interimwerknemers. Ook de filialiserings- en onderaannemingstendensen beogen een flexibele inzet van de arbeidskrachten en dus minder werkzekerheid voor de betrokken werknemers. Maar ook bij "gewone" jobs is de werkzekerheid verminderd: iemand die te veel ziek is, té oud wordt of een lagere produktiviteit heeft wordt al snel aan de deur gezet. Oudere werknemers worden dikwijls definitief aan de kant geplaatst. Voor de SP is een werknemer echter meer dan een economisch goed. De werkonzekerheid ondermijnt het welzijn. Daarom moet de werkonzekerheid versterkt worden door:  -   de invoering van de motiveringsplicht bij ontslag.  -   permanent de kwalificaties van de werknemers te verbeteren. Elke     werknemer, zowel in overheidsdienst als in de privé-sector moet de     faciliteiten krijgen om bijkomende (beroeps-)vorming te volgen. Dit     vereist een wijziging van de wetgeving op de sociale promotie.  -   een bescherming uit te werken tegen discriminaties op de     arbeidsmarkt op grond van leeftijd.  -   het behoud van een werkgarantie voor de gewone ambtenaren die onder     duidelijk afgesproken voorwaarden een grotere functiemobiliteit     moeten krijgen.  -   de beperking van het gebruik van tijdelijke-, taak- en     vervangingscontracten tot zeer specifieke opdrachten en in     welbepaalde omstandigheden. Contracten van onbepaalde duur moeten     opnieuw de regel worden.  -   de misbruiken bij ontslag of herstructurering om zogenaamde     economische redenen te bestrijden door een meer sluitende     omschrijving van de begrippen "ondernemingen in moeilijkheden of die     uitzonderlijk ongunstige omstandigheden kennen".  -   de installatie van een recht op outplacement voor met ontslag     bedreigde werknemers.  Er moet werk gemaakt worden van een slagvaardige arbeidsinspectie. Daardoor zal de rechtszekerheid van de werknemers toenemen.  2.2. Hogere kwaliteit van de arbeid.  Democratisering van de arbeidsrelaties: van KMO tot Europese MNO.  Aangezien de werknemers het best kunnen oordelen wat voor hen belangrijk is en wat niet, moeten ze over degelijke inspraakkanalen beschikken. Door de schaalverkleining van de bedrijven ten gevolge van filialisering, KMO-isering, onderaanneming en rationalisering, werken momenteel 50% van de Belgische werknemers in kleine en middelgrote ondernemingen. In deze ondernemingen zijn én de vakbonden het slechtst aanwezig, én is er nauwelijks sprake van overlegorganen. Daarom wil de SP een regeling van de syndicale vertegenwoordiging en de betrokkenheid van de werknemers in de KMO's. Tegenover deze schaalverkleining zien we ook een snelle internationalisering van onze economie. Een beslissing vanuit één centrale zetel kan dan de werkloosheid betekenen voor werknemers in diverse landen. Deze problematiek, die na 1992 nog zal verscherpen, kan op verschillende vlakken aangepakt worden. De SP zal ijveren voor de verdere uitbouw van Europese overlegorganen. Daarom moeten sluitende gedragsregels voor multinationale ondernemingen opgesteld worden en moet het juridische kader voor de Europese ondernemingsraden uitgewerkt worden. Ook de bevoegdheid van de overlegorganen moet uitgebreid worden. De ondernemingsraad, het KVG en de syndicale afgevaardigde moeten hun zeg krijgen in de leefmilieuproblematiek van het bedrijf. Daarom moet elke onderneming een milieubalans voorleggen. Tevens moeten de werknemers de zekerheid hebben dat, wanneer ze handelingen (niet) doen ter bescherming van het milieu, ze daarvoor niet kunnen ontslagen of overgeplaatst worden. Bij wijze van experiment pleit de SP ervoor dat er in elk SEVESO-bedrijf een milieurevisor wordt aangesteld.  Strategisch Personeelsplan.  Maar ook de traditionele taken van de overlegorganen moeten geherwaardeerd worden. Jaarlijks moet een Strategisch Personeelsplan (of een Human Resourcesplan) besproken worden door de ondernemingsraad. Dit S.P.-plan omvat o.m. de personeelsevolutie (aanwervingen en ontslagen), de vormings- en opleidingsinspanningen voor het komende jaar, de vervangingsmodaliteiten voor tijdelijk uitgestapte werknemers, de inspanningen van de werkgever inzake kinderopvang en de organisatie van bedrijfsvervoer, en algemeen, het te voeren personeelsbeleid. Het moet een instrument worden waarmee de werknemersorganisaties de bedrijfsleiding kan overhalen om een goed sociaal beleid te voeren. De sterkte van een bedrijf is immers voor een groot stuk afhankelijk van de motivatie en het welzijn van zijn werknemers. Het hebben en het respecteren van een dergelijk H.R.-plan moet van overheidswege aangemoedigd worden. Zo moet het nakomen van deze verplichting een essentiële voorwaarde worden tot het verkrijgen van om het even welke overheidssteun.  Deskundige bijstand.  De noodzakelijke herwaardering van de overlegorganen vereist een deskundige en technische ondersteuning van deze organen. Door de complexiteit van de bedrijfsrealiteit (financiën, boekhouding, personeelsbeleid, veiligheid en nieuwe risico's, leefmilieu en gevaarlijke stoffen,...) is het recht op advies en op deskundige bijstand voor de werkgeversvertegenwoordiging een must.  Eén werknemersstatuut.  De huidige verschillen tussen het arbeiders- en het bediendenstatuut zijn voorbijgestreefd. Zowel langs conventionele als langs parlementaire weg, o.m. via een wijziging van de wet op de arbeidsovereenkomsten, moet gewerkt worden aan de toenadering van beide statuten, zonder dat dit een sociale achteruitgang teweegbrengt voor beide groepen.  2.3. Rekening houden met de wensen van de werknemers en hun gezin.  Het werk moet meer zijn dan een verplichte bezigheid die men nu eenmaal moet doen om zijn boterham te verdienen. Ook hier zijn het echter in eerste instantie de werknemers zelf die moeten oordelen of hun job voldoet aan hun eisen. Toch zijn er een aantal algemene knelpunten die een wetgevend ingrijpen noodzaken. Tegenover de flexibiliteit van de werkgever moet de tijdssoevereiniteit van de werknemer gesteld worden, d.w.z. dat de werknemer meer greep moet krijgen op zijn of haar arbeidstijd. Dit kan o.m. via glijdende werkuren en het recht op enkele uitstapjaren die over de hele loopbaan kunnen gespreid worden. Nachtarbeid kan alleen op vrijwillige basis. Dit betekent dat werklozen die werk weigeren in een ploegenstelsel met nachtarbeid niet kunnen geschorst worden. Een bepaalde anciënniteit in een ploegenregime moet de betrokken werknemer het recht geven een normaal arbeidsregime op te eisen. Nachtarbeid moet waar mogelijk vermeden worden daar hij schadelijk is voor de gezondheid. Door herstructurering en modernisering van de bedrijven is de produktiviteit tors gestegen. Vaak gaat dit gepaard met een verhoogd arbeidsritme en meer stress. In bepaalde sectoren heeft deze produktiviteitsstijging, onder syndicale druk, geleid naar een daling van de gemiddelde wekelijkse arbeidsduur. De zwakkere sectoren dreigen hier echter achterwege te blijven. Daarom moet de wekelijkse arbeidsduur verminderd worden tot 38 uur. Gelijktijdig moet in Europees perspectief geijverd worden voor een 33-urige werkweek, zowel om het welzijn van de werknemers te verhogen als om het werk beter te verdelen.  2.4. Een betere verdeling van werk.  Er bestaat geen wonderrecept om de grote werkloosheid op te lossen, maar toch zijn er diverse uitwegen. De SP wil een arbeidsherverdeling die tegemoet komt aan de behoefte van heel wat werknemers om tijdelijk de arbeidsmarkt te verlaten. Elke werknemer moet het wettelijke recht krijgen op een aantal "uitstapjaren". Wie werkt moet zelf kunnen kiezen onder welke vorm hij of zij deze kredietjaren zal opnemen. Dat hangt af van de eigen sociale en familiale situatie en van de manier waarop mensen hun loopbaan willen plannen. Natuurlijk zal ook de arbeidssituatie van de werknemers zelf sommige formules (on)mogelijk en (niet) wenselijk maken: kassiersters in grootwarenhuizen zullen wellicht kiezen voor vormen van deeltijds werk; bedienden niet jonge kinderen in jobs zonder promotiekansen kiezen misschien eerder voor loopbaanonderbreking; kaderleden wensen "sabbatjaren"; voor arbeiders in de industrie kan een uitgroeibaan een betere formule zijn. Dit stelsel van uitstapjaren moet een onvervreemdbaar recht worden van elke werknemer. Bij de uitwerking van de toepassingsmodaliteiten moet wel rekening worden gehouden met de organiseerbaarheid voor de ondernemingen. De toepassing van dit uitstapstelsel is dan ook een essentieel onderdeel van het jaarlijks strategisch personeelsplan. Tijdens deze kredietjaren ontvangen de uitstappers een uitkering die gelijk is aan een percentage van het gederfde loon. De werkgever is verplicht de uitstapper te vervangen door een werkzoekende, zodat een zelfde netto tewerkstelling behouden blijft. Op welke plaats de vervanger in de onderneming ingezet wordt, zal afhankelijk zijn van de bedrijfsnoden en de kwalificaties van de nieuwe (tijdelijke) werknemer. Het herverdelingseffect door de herbezetting van de vrijgekomen arbeidsplaatsen door werklozen - en dus het uitsparen van werkloosheidsuitkeringen - verantwoordt het gebruik van overheidsmiddelen voor de stimulering van deze vormen van individuele arbeidsduurverkorting. Bovendien is een betere arbeidsverdeling een essentiële stap naar de verdere emancipatie van de vrouw en een betere taakverdeling binnen het gezin. De werkgevers die de uitstappers niet vervangen, ondanks het feit dat er potentiële vervangers bij de werkloosheidsdiensten bekend zijn, moeten instaan voor de volledige toelage van de uitstappers. Gelijktijdig met deze herverdelingsoperatie moeten de inspanningen om de zogenaamde "gaten" op de arbeidsmarkt op te vullen, opgedreven worden. Opleiding en vorming zijn hierbij de sleutelelementen. Voor andere openblijvende vacatures moet in eerste instantie worden gesleuteld aan de arbeidsvoorwaarden: de jobs moeten gewoon aantrekkelijker worden gemaakt. Teveel vacatures geraken momenteel niet opgevuld omdat er te onregelmatig, te ongezond of te zwaar moet gewerkt worden tegen een loon dat nauwelijks een vervangingsinkomen overstijgt.  2.5 Een betere verdeling van de karen op de arbeidsmarkt en bestrijding van discriminaties.  Niet iedereen staat even sterk op de arbeidsmarkt. De "zwakke groepen op de arbeidsmarkt" hebben minder goed betaalde jobs, ze hebben vaker onzekere banen die bovendien dikwijls gevaarlijker en ongezonder zijn en meestal zijn er geen promotiekansen. Vrouwen, migranten, gehandicapten, ongeschoolden, ouderen vormen, elk omwille van specifieke achterstellingsmechanisrnen, zo'n "zwakke groepen". Het is de verdienste van Minister De Wulf dat in samenspraak met de sociale partners, deze achterstelling onderkend werd, en Weer-Werk op het getouw gezet werd. Deze actie heeft ondertussen haar nut bewezen. Ze moet verdergezet en uitgebreid worden. Om de zwakke groepen meer kansen te geven stelt de SP voor het Canadees voorbeeld te volgen en het principe van de “evenredige participatie” wettelijk vast te leggen voor bedrijven met meer dan 100 werknemers en voor de overheidsinstellingen. Dit principe houdt in dat alle doelgroepen op ieder niveau van de onderneming aanwezig zijn en dit in verhouding tot hun aandeel in de beroepsbevolking. Het is evenwel evident dat deze beleidsdoelstelling niet onmiddellijk kan gerealiseerd worden. Daarom moeten de werkgevers en de werknemersvertegenwoordigers in onderling overleg een actiemodel uitwerken. Hierin zit een analyse vervat van de objectieve en subjectieve factoren die de integratie of doorgroei van de doelgroepen belemmeren, worden de positieve actieplannen uiteengezet en geïntegreerd in de personeelsplanning en instrumentaria ontwikkeld om de evenredige participatie na te streven. Dit geheel maakt deel uit van het jaarlijks Strategisch Personeelsplan. De sanctionering bestaat erin dat de gegevens jaarlijks publiek gemaakt worden en dat evenredige participatie een voorwaarde vormt voor contract compliance. Bedrijven krijgen m.a.w. alleen overheidsopdrachten en/of subsidies wanneer hun personeelseffectief een redelijke afspiegeling is van de beroepsbevolking. Personen of organisaties die zich in hun belangen geschaad voelen, kunnen op grond van de gepubliceerde gegevens een klacht neerleggen bij de bevoegde autoriteiten. Het Canadese model heeft als voordeel dat het direct de systeemdiscriminatie aanpakt. De weerspiegeling van de beroepsbevolkingstructuur wordt immers d.m.v. kwantitatieve indicatoren op elk bedrijfsechelon gemeten. De aldus verkregen statistische discrepanties vormen een voldoende bewijs om over systeemdiscriminatie te spreken. De bewijslast wordt tevens omgekeerd. De werkgever moet aantonen dat de ongelijke vertegenwoordiging niet op een systeemdiscriminatie wijst, maar wel op objectieve beweegredenen stoelt. De overheid beschikt ook via haar bemiddelings- en opleidingsinstrumenten over belangrijke troeven om corrigerend op te treden t.a.v. de vrije werking van de arbeidsmarkt. In de werking van de VDAB en in de tewerkstellingsprogramma's moeten de achtergestelde groepen positief gediscrimineerd worden. Een flexibele beloning, waardoor het loon bestendig fluctueert in functie van het gepresteerde werk en waardoor de werknemer onder constante druk staat om nog meer te presteren, ondermijnt het welzijn van de werknemer. Daarom moet er een sluitende reglementering komen inzake flexibele beloning. De tendens om het loon steeds minder uit te betalen onder de vorm van geld, en steeds meer in "natura", moet gekeerd worden. Het minimumloon moet verder blijven stijgen.  2.6. Waar kwaliteit en kwantiteit elkaar vinden.  Men kan zich afvragen hoe het komt dat er nog zoveel werkloosheid is terwijl er nog tal van maatschappelijke behoeften onvervuld blijven. Zo kan er werk worden gemaakt van kinderopvang en scholierenopvang, stadsrenovatie en natuurbescherming, buurtverfraaiing en afvalrecyclage, bejaardenhulp en bijscholingsbehoeften... Kortom, belangrijke arbeidsintensieve sectoren blijven onderbezet ondanks het feit dat ze de kwaliteit van het leven ten goede zouden komen. Deze paradox moet de inspiratiebron zijn van het toekomstig tewerkstellingsbeleid. We onderscheiden daarbij twee werkterreinen: de niet-commerciële sector (of de non-profitsector) en de sociale economie.  De tewerkstelling in de niet-commerciële sector.  Het tekort aan kinderopvang, de stijgende vraag naar residentiële voorzieningen en thuisverzorging van bejaarden, de nood aan opvangmogelijkheden voor mensen met een handicap illustreren dat er in de non-profitsector nog heel wat tewerkstellingskansen open liggen. Anderzijds geeft de "Witte Woede" duidelijke signalen dat de non-profitsector slechts opnieuw aantrekkelijk wordt voor nieuwe werknemers indien het werk verdeeld wordt over meer mensen. Het werken aan de kwaliteit van het werk levert dus nieuwe banen op. Tegelijkertijd zijn er in Vlaanderen heel wat werkzoekenden die nieuwe kansen op de arbeidsmarkt in de non-profitsector met beide handen zouden aangrijpen. Uit de Weer-Werkactie en de bemiddelingsacties van de VDAB blijkt dat deze werklozen het liefst opnieuw aan de slag willen in een verzorgend beroep. Ook de groep "herintreders" zoekt werk in dergelijke beroepen. Het is dan ook logisch dat in het kader van een actief tewerkstellingsbeleid gekozen wordt voor stimulering van de tewerkstelling in de non-profitsector. Deze tewerkstelling moet kunnen gebeuren in normale arbeidscontracten met aantrekkelijke arbeidsvoorwaarden en in goede arbeidsomstandigheden. Het gebruik van tewerkstellingsprogramma's voor jobs in de non-profitsector waarvan het structureel belang reeds lang onomstotelijk vaststaat, moet afgebouwd worden. In de plaats daarvan moeten normale betrekkingen komen. Een verdere harmonisering van de tewerkstellingsprogramma's dringt zich trouwens op. Daarbij moet de regel dat de tewerkgestelden kunnen genieten van de geldende CAO-regelingen in hun sector, veralgemeend worden tot alle tewerkstellingsprogramma's. De verdere uitbouw van de non-profitsector zal zware budgettaire gevolgen hebben, aangezien non-profittewerkstelling per definitie gelijk staat met overheidssubsidiëring. Deze surpluskost zal leiden tot aanzienlijke verschuivingen in de begroting van de Vlaamse regering. Gelijktijdig moeten pluralistische initiatieven de nutteloze kosten van verzuiling in deze sector uitschakelen. Een grondige doorlichting van de non-profitsector is een must. Eén centrale weddedienst voor alle gesubsidieerde arbeidsplaatsen, eventueel georganiseerd per subsector, zou reeds een besparing betekenen. Anderzijds is het duidelijk dat de Vlaamse begroting de zware budgettaire last van een werkgelegenheidsbeleid niet alleen aankan. In het kader van een selectief werkgelegenheidsbeleid is het wenselijk dat een deel van de enveloppe uit de sociale zekerheid die momenteel gespendeerd wordt aan Maribeloperaties in de private sector geheroriënteerd wordt ter financiering van de nieuwe arbeidsintensieve non-profittewerkstelling. Naast dit budgettair probleem is er ook een probleem inzake kwalificaties. Vele non-profitdiensten hebben professionele omkadering nodig. De werkzoekenden die in een verzorgend beroep aan de slag zouden willen, zijn daarentegen hoofdzakelijk laaggeschoolde vrouwen. In het kader van de Weer-Werkactie, de VDAB-opleidingen van risicogroepen en de 0,18%- en 0,25%-akkoorden in de sectoren kunnen in samenwerking met de VDAB of met het Onderwijs Sociale Promotie opleidingen georganiseerd worden om werkzoekenden voor te bereiden op jobs in de non-profitsector.  Daarnaast moet ook de taakomschrijving van het personeel herbekeken worden. Dit hoeft niet te gebeuren ten koste van de dienstverlening, integendeel. Een betere taakverdeling zou niet alleen heel wat jobs vrijmaken voor laaggeschoolden, maar bovendien de job van het aanwezige personeel aantrekkelijker en draaglijker maken, zonder daarom hun diploma's en opleiding in vraag te stellen. Dit veronderstelt uiteraard ook dat de nationale en Vlaamse reglementering inzake subsidiëring van de non-profitinstellingen herzien wordt. Bovendien zou deze herdefiniëring van functieomschrijvingen en het vragen van de juiste kwalificaties ervoor kunnen zorgen dat de kosten van de dienstverlening beter beheerst worden. Deze kwalitatieve en kwantitatieve inspanningen in de non-profitsector moeten gebeuren via een volwaardig uitgebouwd sociaal overlegsysteem. Niettegenstaande het grote economische en maatschappelijke belang van deze sector moeten we vaststellen dat grote delen van de non-profit vandaag buiten elk overlegsysteem vallen. Hier is een snelle inhaalbeweging op haar plaats.  Sociale economie.  Bij het overschouwen van de economie wordt dikwijls een strikt onderscheid gemaakt tussen de commerciële sector enerzijds en de non-profitsector anderzijds. Achterliggend idee is dat bij commerciële bedrijven enkel het winstmotief speelt, terwijl door de non-profitorganisaties taken worden uitgevoerd die de gemeenschap ten goede komen. Toch valt in de praktijk dit onderscheid niet altijd zo gemakkelijk te maken. Er zijn economische activiteiten denkbaar die bij prioriteit gericht zijn op dienstverlening en toch ook rendabel kunnen zijn. De vrije markt heeft deze activiteiten "vergeten" omwille van de kleine winstmarge of het te hoge risico. Deze "tussen"sector duidt men algemeen aan als sociale economie. Onder de sociale economie kunnen zeer diverse activiteiten vallen: kinderopvang, gezinshulp, klusjesdienst, poetsdienst, recyclage, groenonderhoud, klein onderhoud (sociale) woningen, meubelherstellingen, ecologische land- en tuinbouw, ... Gemeenschappelijk kenmerk van deze activiteiten is dat ze gericht zijn op een maatschappelijke behoefte en dat bij de verdeling van de inkomsten in deze bedrijven het personeel en de tewerkstelling voorrang hebben op het kapitaal. Sociale economie-bedrijven kunnen in de (her)tewerkstelling van risicogroepen een belangrijke rol spelen, niet alleen omdat die sector sterk arbeidsintensief is, maar ook omdat in die bedrijven niet alles ondergeschikt gemaakt wordt aan het rendement. Deze kenmerken verantwoorden overheidshulp aan deze bedrijven, niettegenstaande ze gericht (kunnen) zijn op winst. Omdat de noden en de mogelijkheden voor sociale economie-bedrijven sterk kunnen verschillen van gemeente tot gemeente gebeurt de concretisering van deze sociale economie best op lokaal niveau: de provincie of de gemeente of een groep van gemeenten. Anderzijds zijn de mensen die men wenst tewerk te stellen niet altijd even mobiel en vormt de tewerkstelling in eigen streek vaak de enige uitkomst. Initiatiefnemers kunnen VZW's, feitelijke verenigingen of openbare instellingen zijn. Per bedrijf(je) moet uitgemaakt worden welke de tewerkstellingsnorm is (zowel kwantitatief als kwalitatief) en moet een ondersteuningscontract met de overheid worden opgemaakt. Deze ondersteuning kan variëren van infrastructuur, over een degressief subsidiëringschema tot en met het permanent subsidiëren van (een gedeelte van) de loonkosten. Deze bedrijfjes moeten ook op vlak van management ondersteund worden. De financiering van de sociale economie steunt op vier bronnen. De loonkost van de werkzoekende kan verzacht worden door het terugploegen van de werkloosheidsvergoedingen. In plaats van passief uitkeringen te betalen, worden deze sommen beter geïnvesteerd in arbeidsintensieve bedrijven. Daarnaast moeten middelen gereserveerd worden uit het Vlaams budget voor tewerkstellingsprogramma's en economische expansie. De belangrijkste financiële stroom wellicht, ontstaat door de mobilisatie van de koopkrachtige vraag. Een vierde bron verwijst naar de sociale opdracht van het bedrijfsleven. Het principe dat de bedrijven een (financiële) inspanning dienen te leveren voor de tewerkstelling van risicogroepen kan na het interprofessioneel overleg van 1988 en 1990 als een verworvenheid worden beschouwd. Een gedeelte van de afdrachten van de bedrijven moet bestemd worden voor tewerkstelling van risicogroepen in sociale economie-bedrijven. Deze bestemming is perfect te verantwoorden door het feit dat voor bepaalde categorieën werklozen een opleiding enkel succesvol kan zijn wanneer ze vervat ligt in een "on-the-job" training. Omwille van de enigszins delicate positie van de sociale economie t.o.v. de private sector moet er vanuit het beleid nauwlettend toegezien worden op de ontwikkeling van deze bedrijfjes. Deze bedrijven moeten zich strikt houden aan het ondersteuningscontract. Naast de financiële aspecten moet in dit contract eveneens bepaald worden welke diensten, tegen welke voorwaarden, en aan welk publiek het bedrijf zal leveren. Dit moet een goed beheer van deze sector vergemakkelijken.  DE SOCIALE ZEKERHEID.  1. De sociale zekerheid: sterker, eenvoudiger en zekerder.  Op een ogenblik dat de discussie woedt over nieuwe volmachten, snoeien in de sociale uitkeringen en over een begrotingsnorm voor sociale zekerheid, is het belangrijk klaar en duidelijk te stellen waarvoor de SP staat: wij willen een sterkere, eenvoudiger en zekerder sociale zekerheid. Er zullen in de toekomst zware eisen gesteld worden aan de sociale bescherming. Daarom is de opdracht voor de toekomst te zorgen voor een betaalbare sociale zekerheid en een zeer zuinig beheer te voeren.  1.1. Een stabielere financiering voor een sterkere sociale zekerheid.  Een sterke sociale zekerheid heeft een stabiele en doorzichtige financiële basis nodig. Dit betekent dat ook de overheid haar steentje bijdraagt. De SP blijft trouw aan de regeling die uitgewerkt werd voor de staatstoelage. Indien er overschotten zijn in het stelsel kan een deel van de staatstoelage ingeschreven worden als budgettaire reserve. Deze gelden blijven echter ter beschikking van de sociale zekerheid. Deze reserve kan aangesproken worden als het financieel evenwicht van het stelsel bedreigd wordt. In elk geval mag het basisbedrag van de staatstoelage niet verminderd worden. Deze regeling mag er niet toe leiden dat er geen financiële ruimte meer voorzien wordt voor een aantal noodzakelijke sociale correcties. Om het financieel evenwicht van de sociale zekerheid op lange termijn veilig te stellen, is het nodig de uitholling van de bijdragebasis tegen te gaan. Dit betekent dat op het loon én op de voordelen die ten gevolge van de arbeidsovereenkomst verworven worden, bijdragen moeten betaald worden. Wat de maaltijdcheques betreft moet teruggekeerd worden naar de oorspronkelijke filosofie. Ook de overheidsinstanties moeten zich hieraan houden.  Ook de patronale premies voor privé-verzekeringen voor pensioenen en geneeskundige verzorging moeten beschouwd worden als loon en onderworpen worden aan de volledige bijdrageplicht. Het is de hoogste tijd dat de financieringsstromen in de sociale zekerheid doorzichtiger worden. Dit moet aanleiding geven tot een bijdrageherschikking die afgestemd is op de reële maatschappelijke behoeften en die blijk geeft van intergenerationele solidariteit.  1.2. Een eenvoudiger sociale zekerheid.  Het belang van de uitkeringsgerechtigde staat voorop. Daarom moet de sociale zekerheid toegankelijker worden. Instellingen en reglementeringen moeten vereenvoudigd worden door:  -   een eenvormig stelsel van kinderbijslagen voor de hele bevolking. De     veelheid van kassen moet afgeschaft worden en de regels moeten     drastisch vereenvoudigd worden.  -   een overzichtelijke basiswet voor de werkloosheid.  -   eenvormige criteria voor het evalueren van de arbeidsongeschiktheid     die het gevolg is van ziekte, ongeval of handicap.  -   een grotere doorzichtigheid van de pensioenwetgeving door het     opstellen van een nieuw pensioenwetboek.  De administratieve rompslomp voor de gerechtigden moet verminderen. Een klantvriendelijke herstructurering van de diensten is noodzakelijk.  1.3. Een zekerder sociale zekerheid of ... de SP staat voor een fatsoensgrens.  Niemand mag door de mazen van het net vallen. Daarom is het absoluut noodzakelijk dat de minimumuitkeringen, zowel in de sociale zekerheid als in de residuaire stelsels, verhoogd worden en de welvaartsontwikkeling volgen. Teveel mensen leven immers nog steeds met te lage uitkeringen en balanceren daardoor op de rand van de armoede. Voor de SP moeten de uitkeringen ten minste gelijk zijn aan 75% van het minimumloon voor gezinshoofden, 60% voor alleenstaanden en 40% voor samenwonenden. Dit is voor ons een fatsoensgrens. De solidariteit in onze samenleving moet versterkt worden door het welvaartsvast maken van alle minima (niet alleen het minimumpensioen, de minima in de invaliditeit en in de werkloosheid, maar ook het bestaansminimum en de uitkeringen voor gehandicapten). Welvaartsvastheid vereist dat de minimumuitkeringen verhoogd worden als het minimumloon stijgt. In diverse sectoren zijn correcties nodig omdat de huidige gezinsmodalisering niet rechtvaardig is.  1.4. De sociale zekerheid in het federaliseringsdebat: de SP vraagt een objectieve en sociale benadering.  De sociale zekerheid staat vandaag in het brandpunt van de discussie over de federalisering van ons land. De SP zal dit dossier op een objectieve wijze benaderen, en vanuit een sociale bekommernis. Onze vragen zijn daarbij: hoe kan de solidariteit best georganiseerd worden? Welke bevoegdheden kunnen omwille van de efficiëntie best gegroepeerd worden? Hoe kunnen we misbruiken streng beteugelen? De SP wil ook een duidelijk onderscheid maken tussen de vervangingsuitkeringen enerzijds (pensioenen, ziekte- en invaliditeitsuitkeringen, werkloosheidsuitkeringen) en de aanvullende tegemoetkomingen anderzijds (gezondheidszorgen en kinderbijslag). Inzake vervangingsuitkeringen is de SP geen vragende partij voor federalisering. De communautaire scheeftrekkingen die bestaan op het vlak van de gezondheidszorgen, en die o.m. samenhangen niet misbruiken en overaanbod, zijn echter onaanvaardbaar. Indien zulke onevenwichten niet opgelost geraken, zal de federalisering van de aanvullende tegemoetkomingen ongetwijfeld op de agenda komen.  2. De verzekering van de oude dag: garantie voor kwaliteit en zelfstandigheid.  De "verzekering van de oude dag" moet een bredere betekenis krijgen. Oudere mensen hebben in onze samenleving niet alleen recht op een volwaardig inkomen en een solidair pensioenstelsel, maar ook op een leven met kwaliteit en op zelfstandigheid. Hun participatie moet op alle niveaus georganiseerd en bevorderd worden.  2.1. Thuiszorg uitbouwen.  Oudere mensen moeten zo lang mogelijk thuis kunnen blijven. Dit vereist een doelgericht beleid op het vlak van de huisvesting, maar ook de versterking van de professionele thuiszorg. In de thuiszorg moet het overleg en de coördinatie tussen de verschillende gezondheidswerkers gestimuleerd worden. De zorgenbemiddelaars die de zorgen voor zwaar zorgenbehoevende patiënten coördineren en die een zorgenplan opstellen, moeten in het OCMW gesitueerd worden. Zorgenverstrekkers moeten teams vormen en taakafspraken maken o.m. met betrekking tot de continuïteit van de zorgen. De forfaitaire vergoedingen door het RIZIV voor de zorgenbehoevende patiënten moeten verder verfijnd worden en uitbetaald worden aan het team.  2.2. Meer kwaliteit door een breder aanbod van diensten.  Bejaarden die zorgenbehoevend zijn en niet meer thuis kunnen blijven, moeten de garantie krijgen dat zij in hun omgeving opgenomen kunnen worden in een instelling die betaalbaar is en die kwaliteit biedt. Het aantal bedden in rust- en verzorgingstehuizen voor zwaar zorgenbehoevende patiënten moet in beperkte mate verder uitgebouwd worden. Er moet echter ook een heel arsenaal aan tussenvoorzieningen komen zoals dag- en nachtopvang, oppasdiensten, kort verblijf en dienstencentra, waardoor een definitieve opname kan uitgesteld worden of overbodig wordt. De Vlaamse Gemeenschap moet er over waken dat in Brussel een voldoende groot aanbod is van Nederlandstalige voorzieningen voor bejaarden.  2.3. Betaalbare instellingen.  Wanneer bejaarden onvoldoende inkomen of vermogen hebben om de kosten van de instelling te betalen, moeten ze beroep kunnen doen op de tussenkomst van de overheid. Om de commercialisering in te perken en de kwaliteit en de prijsvorming binnen de instellingen onder controle te houden, moet het OCMW deze tussenkomst kunnen terugvorderen van de hogere overheid op voorwaarde dat de instelling door de overheid erkend is. Dit betekent automatisch dat de dagprijzen begrensd zijn en in functie van de geboden dienstverlening staan. Deze dagprijzen moeten verplichtend all-in gemaakt worden. In dit kader - en omdat de opvang van bejaarden een verantwoordelijkheid is van de hele gemeenschap - vervalt de plicht van het om deze kosten te verhalen op de familie van de bejaarde, terwijl aan de bejaarden garanties worden geboden op een vast leefgeld en op hoogstaande kwaliteit van zorgen dienstverlening.  2.4. Vrijwilligershulp.  De SP waardeert de hulp van vrijwilligers die getuigt van een zeer concrete solidariteit tussen mensen. Als daarvoor logistieke ondersteuning nodig is, moeten de vrijwilligers op de infrastructuur van het OCMW en andere openbare besturen beroep kunnen doen. Vrijwilligers mogen echter niet gebruikt worden als een alibi voor een bezuinigingsbeleid.  2.5. Een administratie ten dienste van de gepensioneerde.  Zeer veel gepensioneerden hebben prestaties volbracht in diverse sociale zekerheidsstelsels. Deze gerechtigden met een gemengde loopbaan worden thans geconfronteerd met een kluwen van administratieve formaliteiten en een verscheidenheid aan pensioeninstellingen. Om hun recht te kennen moeten zij zich op verschillende plaatsen aanbieden, waar telkens slechts informatie kan gegeven worden over een deelaspect van hun pensioen. Deze werkwijze heeft onoverkomelijke vertragingen in de afhandeling van de pensioendossiers tot gevolg en leidt, wat de administratieve werking betreft, onvermijdelijk tot budgettaire dubbelboekingen. De SP wil bijgevolg dat de volgende regering werk maakt van de administratieve uniformisering van de verschillende pensioenbetalings- en toekenningsdiensten. De uniformisering moet, rekeninghoudend met de specificiteit van de verschillende stelsels, tot een integratie van alle pensioeninstellingen in één organisme leiden, waardoor een gecoördineerde, beleidsmatige aanpak inzake pensioenen mogelijk wordt. Dit zal ertoe leiden dat één overheidsinstelling bevoegd wordt om alle informatie inzake de pensioenwetgeving te verstrekken. Deze reorganisatie zal eveneens toelaten tot een gezamenlijke en versnelde uitbetaling van uitkeringen uit verschillende pensioenregelingen over te gaan.  2.6. Een nieuw pensioenwetboek.  De pensioenwetgeving in de verschillende regelingen (werknemers, zelfstandigen, overheidspersoneel) is thans in talloze wetten en koninklijke besluiten opgenomen. De gepensioneerde is het eerste slachtoffer van deze onoverzichtelijke toestand, maar ook de ambtenaar die zich tot bepaalde specialismen binnen de pensioenwetgeving moet beperken, wil hij de pensioengerechtigde op correcte wijze voorlichten. Er moet derhalve dringend werk worden gemaakt van een pensioenwetboek waarin de basisprincipes van de pensioenwetgeving worden vastgelegd en de fundamentele rechten van de gepensioneerden in de verschillende regelingen worden bepaald. Bovendien moet de pensioenwetgeving in overeenstemming worden gebracht met de gewijzigde sociaal-economische realiteit op de arbeidsmarkt (deeltijds werk, economische opslorpingsprogramma's, algemene herziening van het ambtenarenstatuut,...).  2.7. De koopkracht van de pensioenen beveiligen en selectief verhogen.  De pensioenen moeten volledig geïndexeerd blijven. Maar daar bovenop zijn selectieve verbeteringen van de pensioenen noodzakelijk om de koopkracht van de minder begoede gepensioneerden in overeenstemming te brengen met het algemeen welvaartspeil. Het gewaarborgd minimumpensioen moet welvaartsvast zijn, in de zin dat het moet verhoogd worden als het minimumloon stijgt. De SP pleit ook voor een ruime toepassing van de proportionaliteit inzake minimumpensioenen. Dit betekent dat niet langer tweederde van een volledige loopbaan vereist is om op een evenredig deel van het minimumpensioen aanspraak te kunnen maken.  2.8. De ambtenarenpensioenen.  De grondbeginselen van het ambtenarenpensioen en het principe van het uitgestelde "loon" moeten behouden blijven. Zonder afbreuk te doen aan de specifieke bepalingen binnen de talloze pensioenregelingen van de openbare diensten is het nodig dat diverse wijzigingen worden doorgevoerd om tot een grotere harmonisering te komen.  2.9. Flexibele pensioenleeftijd voor zelfstandigen.  Omwille van de nood aan een grotere keuzemogelijkheid inzake de pensioenleeftijd bij zelfstandigen, zeker in geval van gemengde loopbanen, moet op korte termijn een flexibele pensioenleeftijd voor zelfstandigen gerealiseerd worden. De noodzakelijke financiële middelen hiertoe moeten binnen het stelsel van de zelfstandigen opgebracht worden.  2.10. Het gewaarborgd inkomen voor bejaarden.  Voor de SP mag er geen enkele uitkering beneden de fatsoensgrens liggen. Daarom is een programmatie nodig om het gewaarborgd inkomen voor bejaarden op te trekken tot 75% van het minimumloon voor een gezinshoofd en voor een alleenstaande tot 60% van datzelfde loon.  2.11. Extra legale pensioenvoordelen: meer solidariteit en meer zekerheid.  De verdediging van het wettelijk pensioenstelsel, dat gebaseerd is op solidariteit tussen de generaties en binnen de generaties, is voor de SP een eerste prioriteit. Een aantal werknemers uit de private sector geniet naast het wettelijk pensioen ook extralegale bedrijfspensioenvoordelen. Daarnaast verschaffen pensioensparen en andere vormen van voorzorgsparen sommigen een extra-inkomen naast het pensioen. Doordat de premies fiscaal aftrekbaar zijn, investeert de overheid méér in deze bijkomende pensioenvorming dan ze spendeert aan staatstoelagen voor de werknemerspensioenen. Daarom stelt de SP dat er een werkelijke solidariteit moet komen tussen deze bijkomende pensioenvormen en de wettelijke pensioenen door:  -   de diverse belastingaftrekken, die vandaag bestaan voor de premies     van allerlei vormen van voorzorgsparen, samen te bundelden in één     enkel fiscaal voordeel in de vorm van een belastingkrediet.  -   op het niveau van de fondsen en verzekeringsmaatschappijen een     bepaalde fractie van de premies als solidariteitsafdracht over te     dragen naar de reserve van het wettelijk pensioenstelsel. Aangezien     de extra-legale bedrijfspensioenen een vorm van loon zijn, komen de     premies die ervoor betaald worden in aanmerking om in de     berekeningsbasis voor de sociale zekerheidsbijdragen opgenomen te     worden. De bijzondere bijdrage van 3,5% op de extra-legale     pensioenpremies door de werkgever betaald en bestemd voor de     pensioensector, is maar een eerste stap in deze richting.  De wetgeving op de groeps- en bedrijfsverzekeringen moet aan de deelnemers een afdoende sociale bescherming bieden. Gezien deze vorm van verzekering in vele gevallen een integrerend bestanddeel is van het loon, is in het raam van de algemene principes inzake sociale zekerheid een paritaire controle vereist.  3. De werkloosheidsverzekering.  Het komt erop aan om zoveel mogelijk mensen aangepaste kansen op werk te bieden. Dit is van cruciaal belang, zeker voor de werklozen zelf, maar ook voor de sociale zekerheid die nood heeft aan zoveel mogelijk tewerkstelling om financieel in evenwicht te blijven en de demografische evolutie het hoofd te bieden. Maar zelfs met een actief tewerkstellingbeleid zullen er mensen werkloos zijn. Hen een degelijke verzekering bieden met duidelijk rechten en plichten is de opdracht. In de besluiten van het sociaal congres van 8 en 9 december 1990 werd uitgebreid ingegaan op wat voor de SP de krachtlijnen voor een goede werkloosheidsverzekering zijn.  3.1. Werkloosheidsuitkeringen: selectieve verhogingen noodzakelijk!  Om de werklozen een doelmatige inkomensverzekering te kunnen garanderen is het in de eerste plaats nodig een aantal uitkeringen te verhogen, o.m. voor de oudere werklozen en de samenwonende werklozen. Een belangrijke prioriteit is het uitwerken van een rechtvaardige definitie van het begrip gezinshoofd"; een werkloze die samenwoont met anderen die een zeer bescheiden inkomen genieten, mag het statuut van gezinshoofd niet verliezen. Het begrip "bescheiden inkomen" dient opnieuw gedefinieerd te worden.  3.2. De werkloosheidsreglementering: nood aan een basiswet.  De noodzakelijke vereenvoudiging van werkloosheidsreglementering zal slechts tot stand komen wanneer men een basiswet opstelt met een duidelijke weergave van de rechten en de plichten van de werklozen en de voorwaarden waarbinnen werkloosheidsuitkeringen worden verleend. Niets belet vandaag een ernstige controle op de werkbereidheid. Het mathematisch model, zoals dat nu gehanteerd wordt in artikel 143, is onaanvaardbaar.  4. Naar eenvormigheid inzake arbeidsongeschiktheidsuitkeringen.  4.1. De gezondheid van de mens staat centraal.  Voor ons staat de zorg om het welzijn en de gezondheid van de mens voorop. Arbeidsongeschiktheid moet dus voorkomen worden, onder welke vorm die zich ook aandient. Een goed gezondheidsbeleid, dat ook inwerkt op de maatschappelijke oorzaken van ziekten, is van cruciaal belang. Kankerpreventie is daar een goed voorbeeld van. Kanker heeft immers alles te maken met de manier waarop we leven en werken. Roken, zonnebaden en een vetrijke voeding zorgen samen met de kankerverwekkende stoffen in ons werk- en leefmilieu voor heel wat menselijk lijden. Kankerpreventie moet dan ook ingrijpen, én op onze levensstijl, én op ons werk- en leefmilieu. Ook voor specifieke beroepsrisico's is een gericht en samenhangend preventiebeleid noodzakelijk. Acties vanuit verschillende instanties (werkgevers, comité veiligheid en gezondheid, de verschillende departementen...) moeten elkaar ondersteunen. Ook op het niveau van de onderneming moeten de werkgever, het hoofd van de dienst veiligheid, de arbeidsarts en de vakbondsafgevaardigden op een hechte manier samenwerken. De band tussen een gezond milieu in én buiten het bedrijf is daarbij heel belangrijk. De preventie, de revalidatie, de reclassering, de reïntegratie en het herstel in de arbeidssituatie moeten een werkelijke prioriteit krijgen.  4.2. Een gelijkaardig begrip arbeidsongeschiktheid, eenvormige evaluatie en controle.  Op dit ogenblik heeft elke sector die te maken heeft met arbeidsongeschiktheid (ziekteverzekering, arbeidsongevallen, beroepsziekten, werkloosheid, gehandicapten...) eigen evaluatiecriteria, eigen controlediensten en -mechanismen, eigen vergoedingsstelsels en eigen financieringswijzen. Daarom is het belangrijk dat in alle gevallen een gelijkaardige inhoud gegeven wordt aan het begrip arbeidsongeschiktheid en een eenvormige evaluatie gebeurt. Deze eenvormige bepaling van de arbeidsongeschiktheid moet toelaten ambtshalve het recht op andere tegemoetkomingen vast te stellen door de automatische aflevering van de nodige attesten. Daardoor kan een einde gemaakt worden aan de eindeloze reeks medische onderzoeken die mensen moeten ondergaan om recht te hebben op een aantal uitkeringen. De controle voor alle soorten arbeidsongeschiktheid moet op een eenvormige manier gebeuren. In de sector ziekte en invaliditeit moet de evaluatie van de arbeidsongeschiktheid gebeuren op basis van een eenheidscontrole. Dit betekent dat de adviserende artsen ambtenaren moeten zijn van het RIZIV en niet langer aan de afzonderlijke mutualiteiten verbonden blijven. Voor de sector arbeidsongevallen moet de evaluatie van de arbeidsongeschiktheid toevertrouwd worden aan de openbare sector, waarbij de sectoren arbeidsongevallen en beroepsziekten samengevoegd worden.  4.3. Een samenhangende benadering inzake de uitkeringen.  De SP stelt voor alle sectoren een eenvoudig en doorzichtig stelsel voor dat uit drie delen bestaat:  -   het vervangingsinkomen (voor al wie arbeidsongeschikt is, ongeacht     de oorzaak).  -   de schadevergoeding (komt bovenop het vervangingsinkomen bij     arbeidsongevallen en beroepsziekten).  -   de integratie vergoeding (voor de meerkosten ten gevolge van     handicaps of ziektes).  Voor de beroepsziekten en de arbeidsongevallen is er niet alleen de uitkering voor arbeidsongeschiktheid. In deze sectoren staat de schadevergoeding centraal. Voor de consolidatie bestaat deze uit de toekenning van een verhoogd percentage arbeidsongeschiktheidsuitkering. Bij de consolidatie wordt een bijzondere forfaitaire vergoeding voor "menselijke schade" vastgesteld. Dit mag voor de huidige getroffenen niet leiden tot financieel verlies t.o.v. de vergoeding die ze nu krijgen. Aan de gehandicapten, zieken, invaliden en slachtoffers van arbeidsongevallen en beroepsziekten kan een integratievergoeding toegekend worden om de meerkosten te helpen dekken die de inschakeling in het sociale leven meebrengt.  5. Een volwaardig sociaal statuut voor zelfstandigen.  De sociale verzekering voor zelfstandigen kan nog heel wat verbeterd worden. Het is echter duidelijk dat een verdere verbetering onmogelijk is zonder een uitbreiding van de financiële middelen van het stelsel. Zowel om het financieel evenwicht te bewaren, om verbeteringen mogelijk te maken, en om redenen van sociale rechtvaardigheid moeten de bijdrageplafonds afgeschaft worden. De bijdragebasis, nl. het belastbaar inkomen, weerspiegelt steeds minder de reële inkomenspositie van de zelfstandige. Indien deze discrepantie niet kan teruggebracht worden moet er uitgekeken worden naar een nieuwe bijdragebasis. De verbeteringen die we voorstellen moeten dus gefinancierd worden binnen het stelsel van de zelfstandigen. De wet van 20 juli 1990 heeft de flexibele pensioenleeftijd voor werknemers ingesteld, maar heeft deze om budgettaire prioriteiten, inherent aan het sociaal statuut voor de zelfstandigen, niet uitgebreid tot de zelfstandige werknemers. Gelet op het groot aantal gemengde loopbanen bij zelfstandige gepensioneerden (+/- 60%) is het aangewezen ons billijkheidsoverwegingen en redenen van administratieve vereenvoudiging de flexibele pensioenleeftijd voor zelfstandigen in te voeren. Deze maatregel, evenals het verwezenlijken van de vijfde faze van de verhoging van het gewaarborgd minimumpensioen voor zelfstandigen, waarvan de SP voorstander blijft, vereisen evenwel een globare aanpak van de financiering van het sociaal statuut van de zelfstandigen en een herziening van sommige regels inzake bijdragebetaling (oneigenlijke zelfstandigen, verminderde bijdragen voor gepensioneerden, het concept van maximumplafonds, de regels inzake brutage). De periode waarin men voor de ziekteverzekering geen recht heeft op een uitkering moet verminderd worden van drie maanden tot een maand. Ook het meerjarenprogramma waardoor de invaliditeitsuitkering op het niveau van het bestaande minimum komt, moet afgewerkt worden. De verzekering van de kleine risico's moet een verplichte verzekering worden. Er moet een meerjarenprogramma uitgewerkt worden dat voorziet in de geleidelijke gelijkschakeling van de kinderbijslag voor het eerste kind. De organisatie van een verplichte faillissementsverzekering ten gunste van die zelfstandigen die het slachtoffer zijn van een niet-frauduleus faillissement, moet hen gedurende een bepaalde periode een minimuminkomen buiten een eventueel beslag waarborgen.  6. Nieuwe kansen voor personen met een handicap.  Integratie van personen met een handicap vergt een inclusief beleid, d.w.z. dat de overheid bij het uitwerken van haar algemeen beleid rekening moet houden met de noden van minderheden. Dit is een basisvoorwaarde voor integratie. Een beleid dat zich richt op de integratie moet personen met een handicap zoveel mogelijk stimuleren en ondersteunen om een zelfstandig leven te leiden en de eigen mogelijkheden maximaal te benutten.  6.1. Inkomen.  De economische zelfstandigheid van personen met een handicap kan verbeterd worden door  een aantal wijzigingen door te voeren in de uitkeringen:  -   het gedeelte van de bestaansmiddelen dat vrijgesteld wordt voor het     inkomen van de partner moet opgetrokken worden (op dit ogenblik     60000 fr. per jaar).  -   de integratietegemoetkoming wordt uitgekeerd als tussenkomst in de     meerkosten ten gevolge van de handicap. Deze tegemoetkoming moet op     termijn toegekend worden, los van enig onderzoek naar     bestaansmiddelen. Op korte termijn moet het inkomen uit eigen arbeid     vrijgesteld worden voor het verkrijgen van deze     integratietegemoetkoming door de optrekking van de abattementen.  -   de integratietegemoetkoming mag niet beschouwd worden als inkomen en     er mag dus geen rekening mee gehouden bij de berekening van sociale     huurprijzen, bij de toekenning van het WIGW-statuut of enig ander     aan een inkomensgrens gebonden voordeel.  -   achterstanden in de onderzoeken van dossiers moeten weggewerkt     worden.  6.2. Huisvesting en voorzieningen.  Vormen als beschermd, beschut of begeleid wonen voor mentaal gehandicapte personen en zelfstandig wonen voor personen met een lichamelijke handicap moeten verder uitgebouwd worden, zodat ze kunnen uitgroeien tot een volwaardig alternatief voor de opvang in instellingen. Er moet over gewaakt worden dat ook in Brussel voldoende Nederlandstalige voorzieningen beschikbaar zijn. Opdat meer personen met een fysieke handicap zelfstandig zouden kunnen wonen in een aangepaste sociale woning, moet binnen de administratie voor Huisvesting en Ruimtelijke Ordening een begeleidingsbureau worden voorzien, dat de huisvestingsmaatschappijen kan adviseren i.v.m. woningaanpassingen en behoeften. Zelfstandig wonen vergt assistentie bij algemene dagelijkse levensverrichtingen, nl. ADLassistentie. Om van ADL-assistentie een volwaardige dienst te maken is coördinatie, planning en kwaliteitsbewaking nodig door één overkoepelende, pluralistische ADL-organisatie die gesitueerd is binnen het Vlaams Fonds voor de Sociale Integratie van Personen met een Handicap. Het nijpende tekort aan voorzieningen voor volwassen mentaal gehandicapten moet worden weggewerkt. Een herziening van de programmatiecriteria, waarbij een onderscheid wordt gemaakt tussen voorzieningen voor jongeren en voor volwassenen, dringt zich daartoe op. Het overschot aan voorzieningen voor jongeren moet omgeschakeld worden naar voorzieningen voor volwassenen. Een constante evaluatie van de behoeften is noodzakelijk om een doelmatig aanbod uit te bouwen.  6.3. Wet op de toegankelijkheid.  De wet op de toegankelijkheid van openbare gebouwen en gebouwen met een publieke functie bestaat reeds sinds '75. Tot op de dag van vandaag moeten heel wat gehandicapte personen echter vaststellen dat ze niet naar de film of het theater kunnen omdat de zaal niet voorzien is op rolstoelgebruikers. Dit heeft vele oorzaken. Opdat openbare en voor het publiek toegankelijke gebouwen daadwerkelijk toegankelijk zouden zijn, dient er voldoende controle te zijn bij de bouw, moeten sancties worden voorzien en moeten uitzonderingen zoveel mogelijk worden beperkt. Het toestaan van uitzonderingen zou moeten gebeuren door een commissie waarin ook personen met een handicap zetelen. De subsidiëring door de overheid moet gekoppeld worden aan de toegankelijkheid.  6.4. Tewerkstelling.  Iedereen die dit wenst, moet de mogelijkheid krijgen om een eigen inkomen te verwerven en zich in een baan te ontplooien. Dat geldt ook voor mensen met een handicap. Om dit recht waar te maken moeten een aantal maatregelen getroffen worden zoals:  -   het reserveren van meer arbeidsplaatsen voor gehandicapte personen     in de overheidssector en private sector.  -   de middelen die voor de tewerkstelling van risicogroepen werden     gestort (0,25% van de loonmassa), moeten ook zonder verwijl worden     aangewend ten behoeve van gehandicapten.  -   personen met een handicap moeten ook beschouwd worden als een     doelgroep binnen het tewerkstellings- en opleidingsbeleid. De VDAB     moet voldoende arbeidsbemiddelaars in dienst hebben die met de     problematiek van risicogroepen vertrouwd zijn en samenwerken met het     Vlaams Fonds.  -   meer dan 19000 personen met een handicap zijn in ons land     tewerkgesteld in de beschutte werkplaatsen. Het concept van de     beschutte werkplaatsen is dringend aan evaluatie en herstructurering     toe. Ook de subsidiëring van de werkplaatsen moet herbekeken worden.  -   heel wat personen met een lichamelijke handicap hebben assistentie     nodig bij gewone dagelijkse levensverrichtingen, en dus ook op het     werk. Het voorzien in deze assistentie behoort niet tot de     verantwoordelijkheid van de werkgever maar wel tot die van de     overheid die een echt integratiebeleid wil voeren. Een evaluatie van     het thans bestaande systeem van premies en vergoedingen bij     aanwerving van gehandicapte personen dringt zich op en er moet     onderzocht worden of een systeem van vergoede assistentie het     rendementsverlies geheel of gedeeltelijk kan compenseren.  6.5. De toegankelijkheid van de voorzieningen en participatie.  Met de installatie van het Vlaams Fonds voor de Sociale Integratie van Personen met een  Handicap en het wetsontwerp van Minister Delizée op het enige dossier werden de eerste stappen gezet naar een vereenvoudiging en een grotere administratieve toegankelijkheid. Het enig dossier moet ook op het Vlaams niveau worden ingevoerd. Bovendien moet het Vlaams Fonds er voortdurend over waken dat het de drempel laag houdt door vlotte bereikbaarheid en goede informatie, een eenvoudig inschrijvingsformulier, overzichtelijke procedures en duidelijke toekenningscriteria. Personen met een handicap moeten zoveel mogelijk zelf zetelen in diverse adviesorganen voor gehandicapten. Een raad van personen met een handicap zou moeten worden geïnstalleerd die adviezen kan uitbrengen inzake materies die personen met een handicap aanbelangen en die de uitbouw van een inclusief beleid door de diverse ministers kan bewaken.  GEZONDHEID, HET HOOGSTE GOED.  1. Gezondheidsrisico’s vermijden.  Gezondheidsrisico's moeten zoveel mogelijk vermeden worden. Hiervoor moeten het leefmilieu en het arbeidsmilieu gesaneerd worden. Vele kankers, allergieën, problemen van de luchtwegen, enz. worden veroorzaakt door vervuiling van het leef- en arbeidsmilieu. Er moeten zeer strenge normen komen waaraan produkten, produktieprocédés en afval moeten voldoen. Maatregelen dringen zich op inzake de energievoorziening, het verkeer, verbruiksgoederen, de afvalverwerking en het gebruik van gevaarlijke stoffen in land- en tuinbouw en in de industrie. Iedereen moet het recht krijgen op een maximale informatie over de gevaren waaraan wij blootstaan als consument, als werknemer of als wijkbewoner. De kwaliteit van onze voeding speelt ook een centrale rol in het voorkomen van gezondheidsproblemen. De reglementering en controle op kwaliteit van de voedingswaren en vooral van de vleeswaren moet strenger worden. Een evenwichtig samengestelde voeding, voldoende lichaamsbeweging, rook- en drankgewoonten hebben hun invloed op onze gezondheid. Degelijk onderbouwde informatie- en sensibiliseringscampagnes zijn permanent nodig om de levensstijl van de bevolking in gunstige zin te beïnvloeden. Deze campagnes moeten zowel naar het grote publiek gericht worden als naar elke doelgroep apart: naar jongeren, kansarme groepen, bejaarden, migranten, enz. zijn er bijzondere inspanningen nodig. Reclame voor tabak moet volledig verboden worden. Er moet meer toezicht komen op het naleven van het rookverbod in openbare gebouwen. Ook geneesmiddelenreclame moet strikt gereglementeerd worden. Affiches, advertenties en TV-spots voor geneesmiddelen moeten verboden worden. Een beleid inzake verslavende en verdovende middelen zoals alcohol, tabak, slaap- en kalmeermiddelen en drugs moet in het ruimere kader van de volksgezondheid bekeken worden en mag zich niet beperken tot illegale drugs. Bij prioriteit moet de aandacht gaan naar preventie. Mensen moeten voldoende ingelicht worden over de kwalijke gevolgen van de verschillende verslavende middelen, waaronder drugs. Duidelijke en correcte informatie vereist dat dit thema uit de taboesfeer wordt gehaald. Daarnaast is er nood aan opbouwwerk, jeugdwerk en aan een kansarmoedebeleid, om het risico van marginalisering tegen te gaan. Voor wie al verslaafd is, moet voldoende opvang georganiseerd worden. De verstrekkingen, de opvang en de behandeling moeten door het RIZIV terugbetaald worden, niet enkel voor wie afkickt, maar ook voor wie een onderhoudsdosis ontvangt. Opvang op onderhoudsbasis geeft de verslaafde de kans om tot rust te komen, normaal maatschappelijk te functioneren en vermijdt dat de moeilijkheden zich blijven opeenstapelen. Een decriminalisering van de gebruikers dringt zich op. Een beleid inzake verdovende en verslavende middelen vergt immers in hoofdzaak een gezondheids- en welzijnsbeleid. Nauwe samenwerking tussen politiediensten en hulpverlening is nodig. Het repressief optreden en de vervolging moeten zich richten op de handel in verdovende middelen. De SP pleit ervoor dat de Vlaamse Gemeenschap van de AIDS-preventie één van haar belangrijkste prioriteiten maakt. Professioneel voorbereide en doelgerichte sensibiliseringscampagnes moeten uitgebreid worden. De initiatieven die zich met AIDS-preventie bezighouden moeten een degelijke en zekere financiering krijgen. Sexuele voorlichting op school blijft een belangrijk aandachtspunt. De strenge controle op de bloedbanken moet gehandhaafd worden en de inspanningen voor het onderzoek moeten verhoogd worden. In bepaalde openbare gebouwen en op plaatsen waar veel jongeren komen zoals scholen, cafés en jeugdhuizen moeten condoomautomaten staan.  2. Kwalitatief hoogstaande gezondheidszorg.  Een goede gezondheidszorg moet volgens de SP op volgende principes gebaseerd zijn:  -   de burgers moeten de mogelijkheid krijgen om zoveel mogelijk zelf de     verantwoordelijkheid voor hun gezondheid op te nemen.  -   de intensiteit van de zorgen en de mate van specialisatie en     professionele hulp nemen toe met de ernst van de problemen. Hiervoor     is een hiërarchische structurering met een ongelijke     toegankelijkheid en precieze taakafbakening van de verschillende     zorgniveaus of echelons noodzakelijk.  -   de eerstelijnsgezondheidszorg vormt het basisniveau. Hier gaat het     om de niet-gespecialiseerde medische behandeling, de begeleiding, de     verzorging en de verpleging. Dit niveau moet voor alle burgers     gelijk toegankelijk zijn.  -   multi-disciplinaire samenwerking tussen alle hulpverleners uit de     gezondheids- en welzijnssector, op basis van gelijkheid, is     essentieel voor een goede hulpverlening.  -   tussen de verschillende (intra- en extramuraIe) voorzieningen moet     overleg en samenwerking gestimuleerd en geïnstitutionaliseerd     worden.  -   ook de voorzieningen van de verschillende netten (zuilen) moeten     aangemoedigd worden tot samenwerking en taakafspraken.  Om deze principes in praktijk om te zetten pleit de SP voor een vaste huisarts, afdwingbare patiëntenrechten, kwaliteitscontrole op alle niveaus, meer aandacht voor de verzorging van vooral oude en zieke mensen en betere geneesmiddelen.  Een vaste huisarts.  De patiënten zouden zich bij een vaste huisarts moeten laten inschrijven. Zij behouden evenwel de mogelijkheid om na een aantal maanden een andere - vaste - huisarts te kiezen. De huisarts houdt een centraal dossier bij over zijn patiënten en de specialisten moeten al hun bevindingen over deze patiënten aan de huisarts meedelen.  Patiëntenrechten.  De patiënten moeten beter beschermd worden o.m. door een aantal juridisch afdwingbare  rechten, zoals:  -   het recht op informatie over de eigen gezondheidstoestand, de     prognose, verschillende behandelingswijzen, enz.  -   het recht op vrije keuze van instelling, hulpverlener,     therapierichting, behandeling, enz.  -   het recht op een goede kwaliteit van de zorgen.  -   het recht op privacy en geheimhouding.  -   het recht op klachtenbehandeling en vertegenwoordiging.  -   het recht op inspraak en participatie.  De ziekenfondsen moeten in het kader van de nieuwe wet op de ziekenfondsen meer dan ooit de belangen van hun leden, de patiënten behartigen. In instellingen waar deze mensen verblijven moeten systemen van kwaliteitsevaluatie door externen worden uitgebouwd. Instellingenbewoners moeten de mogelijkheid krijgen om een onafhankelijke vertrouwenspersoon te kiezen die hun belangen mee behartigt.  Kwaliteitsevaluatie en controle op alle niveaus.  Op alle niveaus is er een kwaliteitsevaluatie en controle nodig:  -   tussen hulpverleners van eenzelfde discipline en van verschillende     disciplines moet informatie, discussie en overleg georganiseerd     worden over de kwaliteit van de hulpverlening. Apothekers,     verpleegkundigen, paramedici, artsen enz. moeten op basis van     gelijkwaardigheid de kwaliteit van hun handelen bespreken.  -   de kwaliteit van diagnostische prestaties, zoals röntgenfotografie     of klinische biologie moet strenger gecontroleerd worden.  -   in instellingen moeten algemene richtlijnen uitgewerkt worden m.b.t.     het medisch handelen. Ook in de huisartsgeneeskunde moet men er naar     streven dat er gewerkt wordt volgens bepaalde vaste stramienen, die     wetenschappelijk onderbouwd zijn.  -   er moeten erkenningsnormen komen voor zorgenverstrekkers. Deze     kunnen betrekking hebben op het bijhouden van patiëntendossiers, op     de afspraken die ze sluiten m.b.t. continuïteit van de zorgen bij     hun afwezigheid, op het deelnemen aan gestructureerd overleg en     samenwerking met andere zorgenverstrekkers, navorming en     kwaliteitstoetsing enz.  -   alternatieve geneeswijzen mogen slechts beoefend worden door     officieel gediplomeerde zorgenverstrekkers, zoals artsen en     kinesitherapeuten, en moeten aan strenge kwaliteitseisen voldoen.  Meer aandacht voor de verzorging van mensen.  In de komende jaren zal de aandacht in onze gezondheidszorg in belangrijke mate moeten verschuiven van het genezen van mensen naar het verzorgen van mensen. Het aantal oudere mensen neemt voortdurend toe. Velen van hen kunnen, zeker na een bepaalde leeftijd, niet meer helemaal voor zichzelf zorgen. Als ze gezondheidsproblemen hebben zijn ze niet steeds gebaat met medische spitstechnologie. Voor deze ouderen die verzorging nodig hebben moeten voldoende en betaalbare voorzieningen ter beschikking zijn. Meer aandacht voor verzorging betekent ook meer aandacht voor de verzorgende beroepen. Voor de verpleegkundigen, voor het personeel in de gezins- en bejaardenhulp, de kinderverzorging en de opvoedingsinstellingen moet er een stapsgewijze financiële herwaardering komen, de personeelsomkadering in de verzorgingsinstellingen moet verbeterd worden en de mogelijkheden voor professionalisering, autonomie en inspraak moeten verder verruimd worden. De loonbarema's van de verzorgers moeten, onafhankelijk van de instelling waar ze tewerkgesteld zijn, gelijkgeschakeld worden. De verdeling van de taken tussen de verschillende beroepsgroepen moet herdacht worden. Verpleegkundigen moeten vergoed worden voor alle taken die ze uitvoeren. Te vaak strijken de artsen uiteindelijk de honoraria op. Aan de andere kant doen verpleegkundigen heel wat taken die evengoed door anderen zouden kunnen gebeuren.  Enkel goede geneesmiddelen.  De kwaliteit van het geneesmiddelenverbruik moet verbeteren. Enkel geneesmiddelen die duidelijk werkzaam zijn, die in verhouding weinig nevenwerkingen hebben en die een verbetering betekenen t.o.v. de produkten die reeds verkocht worden, mogen op de markt komen. Artsen moeten beter en objectief geïnformeerd worden over de kwaliteit en het nut van de geneesmiddelen.  Minder hiërarchische verhoudingen tussen de verschillende hulpverleners.  Kinesitherapeuten, logopedisten, psychologen, verpleegkundigen, ze bezitten ieder hun eigen deskundigheid. De verschillende beroepsgroepen worden steeds meer afhankelijk van elkaar. Juridisch zijn de verhoudingen tussen de gezondheidswerkers veel te hiërarchisch georganiseerd met de artsen aan de top van de piramide. Paramedici en verpleegkundigen moeten meer autonoom en in onderling overleg kunnen optreden. Zij zijn geen loutere uitvoerders.  3. De gezondheidszorgen moeten betaalbaar blijven voor de patiënt.  De SP stelt voor om een sociaal statuut voor chronische patiënten uit te werken dat de financiële last van de vereiste zorgen en behandeling beperkt tot een sociaal aanvaardbaar niveau. Er moet een beter toezicht komen op de hoogte van de honoraria die aan de patiënten worden gevraagd. De getuigschriften voor verstrede hulp moeten fiscale stroken hebben die de artsen niet kunnen afscheuren. In de ziekenhuizen moeten alle artsen verplicht geconventioneerd zijn. In één- of tweepersoonskamers mag een hogere prijs gevraagd worden voor de verblijfskosten, doch niet voor de verstrekkingen van de artsen. Al te vaak worden in ziekenhuizen door artsen bijkomende honoraria in het zwart aangerekend. Een betere controle op de financiële stromen in de instellingen en een centrale inning door de ziekenhuisbeheerder van alle honoraria kunnen deze praktijken helpen beperken. De supplementen die de ziekenhuizen en andere verzorgingsinstellingen aan de patiënten kunnen aanrekenen buiten de verpleegdagprijs moeten beperkt worden en beter omschreven worden.  4. Beheersbare uitgaven voor de ziekteverzekering.  De uitgaven voor de ziekteverzekering stijgen in een hoop tempo. Hierdoor ontstaat er een grote druk om bepaalde zorgen niet meer te laten terugbetalen door de verplichte ziekteverzekering, maar door privé-verzekeringen voor wie ze wil en kan betalen. Dergelijke evolutie is vooral voor minder kapitaalkrachtige groepen erg negatief. Zij zullen immers niet meer kunnen rekenen op de solidariteit van de anderen. Om een dergelijke evolutie te voorkomen moeten we ervoor zorgen dat geen onverantwoorde uitgaven door de ziekteverzekering vergoed worden. Het uitgangsprincipe moet zijn dat de ziekteverzekering de kosten moet dekken van mensen niet gezondheidsproblemen en het is niet haar taak om voor een goed inkomen te zorgen voor zorgenverstrekkers en verzorgingsinstellingen. Met de beschikbare middelen zou meer kwaliteit kunnen geboden worden, indien ze op een andere wijze zouden besteed worden.  4.1. Meer globale betalingstechnieken.  In ons systeem van ziekteverzekering wordt elke verstrekking apart vergoed. Hoe meer prestaties een zorgenverstrekker doet, hoe groter zijn inkomen is. Dit leidt ertoe dat hij niet altijd in de eerste plaats zal kijken naar de noodzaak van een bepaalde verstrekking, doch naar hetgeen het hem oplevert. Om dit te voorkomen moet het systeem van betaling per prestatie vervangen worden door forfaitaire en globale betalingswijzen. De honoraria van de artsen mogen enkel nog een vergoeding zijn voor de werkelijk geleverde, intellectuele act. Alle kosten die hij heeft voor personeel en materiaal moeten forfaitair vergoed worden. In de ziekenhuizen moet dit tweede gedeelte in de verpleegdagprijs worden opgenomen. Voor de multidisciplinaire centra, die door het RIZIV erkend moeten worden, moet een all-in forfaitaire betalingswijze ingevoerd worden die de personeelskosten, werkingskosten en inrichtingskosten van het centrum dekt. De ziekenhuizen moeten vergoed worden met een budget dat alle personeelskosten, de medisch-technische verstrekkingen, de geneesmiddelen en de kosten voor materiaal op forfaitaire wijze vergoedt. In de rust- en verzorgingstehuizen moeten ook de geneesmiddelen en het huisartsenbezoek op forfaitaire basis vergoed worden. De forfaits moeten toereikend zijn om kwalitatief goede zorgen te verstrekken. De invoering van forfaits moet gepaard gaan met het instellen van systemen van kwaliteitsbewaking en kwaliteitscriteria (zoals de minimale duur van een prestatie).  4.2. Beheersing van het aanbod.  De ontsporing van de uitgaven werd ook in de hand gewerkt door een ongecontroleerde groei van het aanbod aan gezondheidsvoorzieningen. Typisch voor de gezondheidssector is dat het aanbod zijn eigen vraag creëert. De verzuiling heeft de ongebreidelde groei van bepaalde voorzieningen mee in de hand gewerkt. Daarom pleiten wij voor een verdere vermindering van het aantal ziekenhuisbedden, op een genuanceerde wijze en aan de hand van aangepaste criteria. Bij ziekenhuisgroeperingen moet zuiloverschrijdende samenwerking gestimuleerd worden. Tevens dringt zich een evaluatie op van het aantal universitaire ziekenhuisbedden op basis van objectieve criteria. Wij stellen vast dat de afgesloten herstructureringsoperaties van ziekenhuizen de openbare sector verzwakt hebben. De vrije keuze van instelling moet gegarandeerd blijven, desnoods via bijzondere normen. De openbare ziekenhuizen moeten meer instrumenten krijgen voor een soepeler beheer. Om het aanbod te beheersen in die medische of paramedische disciplines waar overaanbod bestaat, moeten soepele instrumenten gebruikt worden:  -   aan kandidaat-studenten moet men voldoende informatie geven over hun     perspectieven.  -   geleidelijk aan kan men een maximale leeftijd instellen voor het     voeren van een praktijk.  -   er kunnen praktijknormen ingevoerd worden, waarbij een maximum     aantal patiënten per zorgenverstrekker wordt vastgelegd.  -   de beperking kan worden ingevoerd dat een arts zich slechts aan één     polikliniek of ziekenhuis vast kan verbinden.  -   voor bepaalde paramedische beroepen moet het aantal     onderwijsinstellingen beperkt worden.  4.3. De ziekenfondsen als kostenbewaker.  De ziekenfondsen dragen een belangrijke verantwoordelijkheid voor het sluiten van degelijke conventies met de zorgenverstrekkers. In de provinciale controlecommissies moeten zij ook toezicht houden op zorgenverstrekkers die abnormaal veel zorgen zouden verstrekken of voorschrijven. Op de uitgaven hebben de ziekenfondsen echter nauwelijks vat: zij zijn wettelijk verplicht alle geleverde prestaties te vergoeden.  4.4. Controle op de financiële stromen.  In ziekenhuizen, rusthuizen, rust- en verzorgingstehuizen worden grote hoeveelheden geld verwerkt. Voor het personeel is het belangrijk te weten hoeveel geld er beschikbaar is om de lonen te betalen. Zij krijgen echter zelden de nodige informatie. Voor patiënten is het vaak helemaal onduidelijk waarvoor ze nu allemaal betalen. En ook de overheid, de ziekteverzekering heeft onvoldoende zicht op wat er met het geld gebeurt dat ze de instellingen ter beschikking stelt. Wordt het geld gebruikt waanoor het echt bedoeld is? De financiële stromen in de verzorgingsinstellingen moeten dan ook voor iedereen veel doorzichtiger worden.  4.5 De organen van het RIZIV herdenken.  De Technisch Geneeskundige Raad moet hervormd worden. Haar samenstelling moet evenwichtiger worden en haar bevoegdheid beperkt tot een loutere adviesbevoegdheid. De representativiteit van de organisaties van zorgenverstrekkers die deelnemen aan de overeenkomstencommissies, moet op een objectieve basis geëvalueerd worden.  EEN KINDVRIENDELIJKE SAMENLEVING.  1. Een kindvriendelijke samenleving vooronderstelt een oudervriendelijke samenleving.  De grote meerderheid van de vrouwen heeft een betaalde baan of zou dat willen. Men kan verwachten dat in de toekomst bijna geen jonge vrouwen nog voltijds en permanent huisvrouw zullen worden. Vermits de traditionele verdeling van de taken buitenshuis en binnenshuis diep ingeworteld zit, blijven de vrouwen in grote mate alleen de verantwoordelijkheid dragen voor de huishoudelijke taken en de opvoeding van de kinderen. Deze dubbele belasting is voor de meeste vrouwen niet vol te houden. Het aantal uren dat een vrouw binnenshuis en buitenshuis werkt moet niet onderdoen voor wat arbeiders moesten presteren tijdens de industriële revolutie. De achturendag was echter niet alleen een eis voor mannen, maar ook voor vrouwen. Het zijn daarom ook bijna uitsluitend vrouwen die gebruik maken van de beleidsmaatregelen om beroepsarbeid en ouderschap beter te combineren. De gevolgen zijn gekend: promotiekansen verkleinen, de stabiliteit van het werk vermindert, bijscholings- en vormingsmogelijkheden worden gekortwiekt. M.a.w., de kansen voor vrouwen om op het werk vooruit te komen verminderen. Dit maakt de cirkel rond en aan de bestaande rolpatronen hoeft weinig of niets te veranderen. Wij willen maatregelen die vrouwen niet uit de arbeidsmarkt verdringen en die hen gelijke kansen bieden in hun werk als mannen, m.a.w. maatregelen die een evenwichtige combinatie tussen beroepsarbeid en ouderschap mogelijk maken zonder dat het een het andere verdringt. De verdere en flexibele uitbouw van de kinderopvangstructuur, een kindvriendelijke arbeidsorganisatie en de bestrijding van de feitelijke discriminatie van vrouwen op de arbeidsmarkt, zijn noodzakelijke maatregelen. Dit soort maatregelen impliceert dat zorg voor huishouden en kinderen niet enkel een vrouwenzaak is. Ook mannen zijn betrokken partij. Kinderen hebben nood aan zorgende en koesterende vaders. Huishoudelijk werk en kinderopvoeding zullen pas positief gewaardeerd worden als de verdeling ervan niet langer een zaak is van vrouwen, maar ook van mannen.  1.1. Uitbouw van de kinderopvang: een noodzaak.  Een kindvriendelijke samenleving moet mogelijkheden scheppen opdat mensen het aantal kinderen kunnen hebben dat ze wensen. Nu de meeste vrouwen buitenshuis werken en het aantal éénoudergezinnen stijgt, is het meer dan nodig dat de overheid en het bedrijfsleven oog én hart hebben voor mannen en vrouwen die kinderen willen. De combinatie beroepsarbeid - kinderen, moet dan ook veel eenvoudiger gemaakt worden, zowel voor mannen als voor vrouwen. De uitbouw van de kinderopvang is hierbij een belangrijke prioriteit. De laatste jaren zijn er 9000 extra gesubsidieerde opvangplaatsen bijgekomen waardoor aan de meest acute nood voor de opvang van 0 tot 3 jaar werd voldaan. Maar ondertussen is de maatschappelijke realiteit veranderd, zodat ook de noden veranderen én toenemen. Zo leidt de steeds groter wordende flexibiliteit in de bedrijven tot een behoefte aan flexibele opvang. Zo is georganiseerde en gesubsidieerde opvang die zich voornamelijk richt tot kinderen onder de drie jaar totaal onvoldoende. Er is immers ook behoefte aan dagelijkse opvang vóór en na de schooluren voor kinderen van 3 tot 14 jaar; aan opvang op zaterdagen en zondagen, tijdens de nacht en bij onverwachte omstandigheden. Bij de uitbouw van de buitenschoolse opvang moeten volgende principes gerespecteerd worden:  -   de opvang moet netoverschrijdend zijn.  -   de opvang moet een educatief verantwoorde tijdsbesteding aanbieden     in een aangepaste omgeving met een niet-schools karakter.  -   de begeleiders moeten een opleiding gevolgd hebben bij een daartoe     erkende dienst.  -   ook de niet-schoolse opvang moet onder het toezicht staan van Kind     en Gezin.  Er bestaat geen enkele twijfel over het feit dat deze behoeften er zijn, alleen is niemand in staat te zeggen hoe groot deze behoeften zijn. Daarom moet er dringend werk gemaakt worden van onderzoek naar de omvang van de verschillende behoeften aan kinderopvang.  Op korte termijn moeten er bijzondere aandacht en middelen gaan naar:  -   buitenschoolse opvang: deze opvang is quasi helemaal afhankelijk van     vrijwilligers en losse initiatieven.  -   de speelpleinwerking: het aantal kinderen dat hiervan gebruik maakt     stijgt ieder jaar, terwijl de financiering achterblijft.  -   de opvang van zieke kinderen: er moeten dringend plaatsen bijkomen     voor opvang van zieke kinderen.  -   een sociaal statuut voor de onthaalmoeders.  Bovendien moeten de gemeenten gestimuleerd worden om een gemeentelijke coördinatiedienst op te richten die de kinderopvang coördineert, nieuwe projecten stimuleert en informatie verspreidt. Ook van het bedrijfsleven wordt een inbreng verwacht. In het kader van de 0,25% voor het tewerkstellingsfonds worden nu initiatieven voor kinderopvang gefinancierd. In de toekomst moet deze inbreng op een meer gestructureerde en permanente wijze georganiseerd worden.  1.2. Werk maken van een kindvriendelijke arbeidsorganisatie.  Een kindvriendelijke arbeidsorganisatie moet de mogelijkheid bieden aan alle mannen en vrouwen ongeacht of ze nu samen of alleen leven, om alle taken zoals beroepsarbeid, huishoudelijke arbeid, opvoeding van kinderen en vrije tijd evenwichtig en eerlijk te verdelen. Om aan deze wens tegemoet te komen moet er nog heel wat veranderen. De tijdstippen waarop gewerkt moet worden houden veel te weinig rekening met de tijdstippen waarop kinderen moeten opgevangen worden, huishoudelijk werk moet verricht worden, administratieve verplichtingen moeten vervuld worden. Die eenzijdige dominantie bij de tijdsstructurering van het werk moet doorbroken worden. Daarom ondersteunen we de syndicale eis van tijdssoevereiniteit. Elke werknemer, man én vrouw moeten een grotere greep krijgen op het tijdstip waarop ze hun arbeidstaken moeten vervullen. Daarbij komt nog dat mensen te lang en te veel werken waardoor een van de partners verplicht wordt niet of korter te werken dan zij of hij zou willen omdat anders te weinig tijd overblijft voor kinderen, huis en tuin, sociale contacten, mantelzorg, politieke en andere engagementen. Arbeidsduurverkorting per dag voor iedereen is een fundamentele voorwaarde voor een kindvriendelijke en oudervriendelijke samenleving.  1.3. Bestrijding van de feitelijke discriminatie van vrouwen op de arbeidsmarkt.  Een betere maatschappelijke positie stimuleert de vrouwen om de traditionele rollen verder af te bouwen en een meer aangepaste arbeidsverdeling op te bouwen. Deze evolutie verhoogt haar kans op een betere positie op de arbeidsmarkt en de maatschappij in haar geheel. Het is de hoogste tijd dat vrouwen meer stabiele en beter betaalde arbeidsplaatsen gaan innemen. Daartoe zien we twee hefbomen:  -   een betere toepassing van CAO 25. Deze CAO maakt iedere     discriminatie op de arbeidsmarkt wettelijk onmogelijk. Zo goed als     niemand is nog tegen gelijk loon voor gelijk werk, maar gelijk loon     voor gelijkwaardig werk is nog lang niet gerealiseerd. Er moet dan     ook een dringend onderzoek komen naar de oorzaken van het falen van     CAO 25.  -   positieve acties zijn een hulpmiddel in het proces van gelijke     behandeling van mannen en vrouwen. Een evaluatie van de resultaten     van de gevoerde acties is nodig om na te gaan of dwingende     maatregelen hier niet op hun plaats zijn (cfr. het     evenredigheidsprincipe).  Tenslotte dienen vrouwen ook beter vertegenwoordigd te zijn in alle advies, overleg en beslissingorganen. Daarom pleiten we ervoor dat niet meer dan 2/3 van de leden zouden behoren tot hetzelfde geslacht.  1.4. Mannen stimuleren hun beroepsarbeid te combineren met de zorg voor kinderen en huishouden.  Vaderschapsverlof.  Ook mannen verdienen hier gelijke kansen. Indien mannen de mogelijkheid krijgen om voor hun kleine kinderen te zorgen, worden zij gestimuleerd om bij de opvoeding van hun kinderen een grotere verantwoordelijkheid te nemen en zelfs te leren moederen. Op deze manier wordt de eenrichtingsemancipatie doorbroken. Daarom stellen we voor om het recht op zwangerschapsverlof uit te breiden tot 16 weken, waarbij twee weken verplicht voor de bevalling te nemen zijn en acht weken verplicht na de bevalling. De overige zes weken zijn facultatief. De laatste twee weken van dit verlof kunnen door de vader opgenomen worden. Indien de vader ze niet opneemt, vervallen deze twee weken. De uitkering van dit vaderschapsverlof wordt berekend op basis van het loon van de man. Anders loopt men immers het gevaar dat maar weinig mannen van deze mogelijkheid gaan gebruik maken omwille van het verlies in gezinsinkomen. Dit voorstel vormt een eerste aanzet tot een echt vaderschapsverlof.  Vergoeding van familiaal verlof.  Jaarlijks moeten minstens 5 dagen verlof om dwingende familiale reden met behoud van loon toegekend worden. Doordat het loon verder betaald wordt zal dit een stimulans zijn voor mannen om ook van deze maatregel gebruik te maken, bijvoorbeeld bij ziekte van de kinderen.  1.5. Adoptie versoepelen.  De anonimiteit en het recht op zelfbeschikking van de moeder die haar kind afstaat, moeten beschermd worden. De adoptieprocedure moet verkort worden. Ze zou niet langer dan zes maand mogen duren. De financiële kosten van een adoptie moeten zo laag mogelijk gehouden worden. Geen enkele adoptie mag totstandkomen zonder de tussenkomst van een erkende adoptiedienst. Deze tussenpersonen moeten streng gecontroleerd worden.  2. Kinderbijslag: gelijke behandeling van alle kinderen.  De kinderbijslag moet voor alle kinderen gelijk zijn, of hun ouders werknemers, zelfstandigen of ambtenaren zijn. Dit zal ook toelaten het systeem fel te vereenvoudigen. Daarom moet de kinderbijslag hervormd worden. Dit betekent dat voor kinderen van zelfstandigen de kinderbijslag moet opgetrokken worden en dat de bijslagen in de toekomst door de overheid betaald worden (door een verschuiving van de staatstoelagen in de sociale zekerheid). Een andere prioriteit is de samenvoeging van de kinderbijslagfondsen voor werknemers.  DE WELZIJNSSECTOR VERDIENT MEER WAARDERING.  De welzijnssector vervult vitale behoeften in de maatschappij. In de toekomst zal het belang van deze sector nog toenemen. De tijd dat men de welzijnssector onderwaardeerde is voorbij. Dit betekent dat de sector en de werknemers de waardering, de geldelijke middelen, de maatschappelijke en politieke impact moeten krijgen die horen bij hun belangrijke taak. De sector moet au serieux genomen worden.  1. Rol van de overheid in een sector vol vrij initiatief.  De overheid moet een actief beleid voeren. Subsidiëren alleen volstaat niet. Zij moet instaan voor de planning, sturing, voor de financiële en kwaliteitscontrole. De overheid moet m.a.w. visionair de ontwikkelingen in de sector sturen. De overheid, en in het bijzonder de lokale overheid, moet erover waken dat de oversegmentering van de hulpverlening er niet toe leidt dat de belangen van de hulpverlenende instantie belangrijker worden dan de hulpvrager. Daarom moet de overheid overleg en coördinatie organiseren zodat de hulpverlening optimaal  afgestemd wordt op de behoefte van de cliënt en de zelfredzaamheid bevorderd wordt. De overheid moet daartoe modellen ontwikkelen.  2. Cliëntgerichte hulpverlening  Wat evident lijkt, is het daarom niet. De hulpverlening moet zo dicht mogelijk aansluiten bij de leefwereld van wie hulp nodig heeft. Dit betekent op de eerste plaats dat mogelijkheden moeten geboden worden om in het thuismilieu te blijven. Hiervoor is een verdere uitbouw van ambulante voorzieningen (dagopvang, beschutte woonvormen) en de ontwikkeling van de professionele thuiszorg en van de zelfzorg als organisatie van maatschappelijke solidariteit nodig. De mensen moeten op het juiste moment en op de juiste plaats in het zorgsysteem komen. Dit kan alleen gerealiseerd worden mits een goede algemene hulpverlening op de eerste lijn en mits een goede samenwerking tussen de verschillende organisaties. Mantelzorg moet mogelijk zijn als keuze, maar mag niet het gevolg zijn van het gebrek aan voorzieningen. De mondigheid van de gebruiker moet gegarandeerd worden. Initiatieven waarin gebruikers zich organiseren moeten door de overheid gesteund worden (vb. bewonersgroepen, huurdersverenigingen, beweging voor mensen met een laag inkomen). Een betere rechtsbescherming moet verzekerd worden zodat uitbuiting voorkomen wordt en klachtenrecht moet mogelijk worden.  3. Waardering van de welzijnswerkers.  Een verdere sociale programmatie voor de werknemers is noodzakelijk. Loonaanpassingen zullen nodig zijn, maar ook op andere manieren moet de herwaardering van de sector en de werknemers verdergezet worden:  -   de welzijnssector heeft nood aan een meer gelijkvormige wetgeving om     meer rechtszekerheid te garanderen voor werknemers en initiatieven.  -   de loonkost moet aan 100% gesubsidieerd worden. Uniforme regelingen     voor wat betreft normen en procedures van erkenningen en     subsidiëring kunnen niet langer op zich laten wachten (vb. uniforme     weddeschalen, voorschotten, enz....).  -   het IBF-systeem, bedoeld om de sector uit de nood te helpen, zit     vastgeroest. IBF-ers moeten na 2 à 3 jaar kunnen doorschuiven naar     volwaardige statuten binnen de sector.  -   het invoeren van een centrale weddedienst bij de overheid met het     oog op de harmonisering van de lonen garandeert de uitbetaling van     de lonen en moet de leegloop (overloop) naar de commerciële sector     tegengaan.  -   er moet een statuut ingevoerd worden waarin de algemene     arbeidsvoorwaarden, de bescherming en de vertegenwoordiging van de     werknemers in de beleidsorganen omschreven worden.  -   er moeten brede Paritaire Comités opgericht worden waarin CAO's     kunnen afgesloten worden.  4. Zuiloverstijgende samenwerking en openheid.  De verzuiling in de welzijnssector heeft een aantal negatieve effecten die een evenwichtige aansluiting op de noden en behoeften belemmert. De verzuiling leidt tot een ongelijke machtsverdeling, tot afleiding van de financiële middelen, en tot een slechte geografische spreiding van de voorzieningen. Last but not least: verzuiling kost handenvol geld. Er moet een zuiloverschrijdend proces tot stand gebracht worden door samenwerking tussen verzuilde en niet-verzuilde initiatieven. De overheid moet deze samenwerking in de hand werken door prikkels in de reglementering, door coördinatie, door sturing en begeleiding. Wij pleiten voor een moratorium op de verzuiling. Daar waar nieuwe werkvormen ontstaan, moet vermeden worden dat ze in de verzuiling opgenomen worden. Nieuwe werkvormen moeten pluralistisch uitgebouwd worden.  LOKAAL SOCIAAL BELEID.  1. Kansarmoede bestrijden.  Wij hebben uitgebreide voorzieningen voor onderwijs, opleiding en vorming, arbeidsbemiddeling. Er is het vangnet van de sociale zekerheid, er zijn allerlei sociale voorzieningen voor specifieke doelgroepen en problemen. En toch zijn er mensen die aan de kant van de maatschappij blijven staan. Niet iedereen is in staat om ook gebruik te maken van de kansen die onze samenleving biedt. Zes procent van onze bevolking is werkelijk arm, maar een veel grotere groep heeft het moeilijk. Arm zijn betekent méér dan te weinig hebben om rond te komen. Arm zijn betekent zwaar inleveren op de kwaliteit van het leven, op alles wat van overleven leven maakt: af en toe vrij zijn van zorgen, tijd hebben die men vrij besteedt, ruimte voor contacten. "Kansarmoede" is een goede term. Hij vervangt "armoede" niet, maar vult de term aan. Met een uitkering, met financiële steun haal je niet iedereen uit de problemen. Er is meer nodig. Kansarm zijn ook niet alleen mensen die materieel arm zijn. Soms worden de kansen van mensen beperkt door omstandigheden, waaraan ze zelf niet het hoofd kunnen bieden. Kansarmoede kunnen we niet alleen bestrijden met een stelsel van uitkeringen en voorzieningen. De ervaring leert dat vele mensen kansen missen omdat ze de weg er naartoe niet vinden of bang en beschaamd zijn er een beroep op te doen. Er moet dicht bij de mensen gewerkt worden en er moet rekening gehouden worden met hun veelheid van problemen. Er moet tegelijkertijd gewerkt worden aan het inkomen, de huisvesting, de kansen op tewerkstelling, de gezondheid. Het volstaat soms ook niet individuen te helpen omdat een hele straat, buurt, wijk aan letterlijke en figuurlijke renovatie toe is. Precies om dat te kunnen doen, volstaan structurele maatregelen op het niveau van het land, de gemeenschap of het gewest niet. Zij bieden immers nog geen garantie dat ze werkelijk ten goede komen aan wie ze nodig heeft. Zij garanderen ook niet dat er tegelijkertijd werk wordt gemaakt van de verschillende problemen. Daarom zijn de gemeente en het OCMW zeer belangrijke partners, omdat ze dicht bij de werkelijkheid staan. Onder impuls van de SP is de aandacht voor de kansarmoede en de lokale benadering ervan de laatste jaren gevoelig toegenomen. De fondsen voor de gemeenten voor projecten voor kansarmen en migranten, de Weer-Werkactie voor langdurig werklozen, de basiseducatie, de uitbouw van "alternatieve" tewerkstellingsprojecten voor mensen zonder perspectief op de gewone arbeidsmarkt: het zijn alle zeer belangrijke aanzetten. Kansarmoede is dus geen specifiek terrein, maar een verzamelpunt van verschillende sociale terreinen: onderwijs, huisvesting, tewerkstelling, sociale zekerheid, gezondheid, jeugdwelzijn. Op elk van die terreinen moet het maximum gedaan worden om mensen te geven waar ze recht op hebben. In andere programmapunten wordt aangegeven wat wij willen op het vlak van de uitkeringen, hoe wij meer willen op het vlak van sociale huisvesting, hoe we de basiseducatie verder willen uitbouwen, wat wij willen doen voor de integratie van migranten, hoe de arbeidsbemiddeling en de beroepsopleiding nog beter afgestemd moeten worden op de risicogroepen op de arbeidsmarkt. De SP wil dat het Vlaams Fonds voor Integratie van Kansarmen blijft werken. De uitdaging voor de volgende jaren bestaat er nu in de kwaliteit van de initiatieven te bewaken en te verbeteren. Intussen moet gezocht worden naar de beste werkwijze om de kansarmoedebestrijding structureel en geïntegreerd deel uit te laten maken van een (lokaal) sociaal beleid. Het probleem van de socio-professionele uitsluiting, van grote groepen van de Brusselse bevolking vergt een geïntegreerde aanpak. Kansarmoedebestrijding en marginaliteit bestrijdt men niet vanuit één bevoegdheidsdomein. Werkverschaffing, hulpverlening en (bij)scholing moeten hand in hand gaan. Door de institutionele wirwar valt er op dit vlak nog een lange weg af te leggen. De Vlaamse inspanningen (zoals de Weer-Werkactie, de kansarmoedebestrijding, het beroepsopleidingsbeleid) moeten ingepast worden in de Brusselse Gewestpolitiek inzake tewerkstelling. Hierin ligt een grote uitdaging voor de Vlaamse Gemeenschapscommissie. In elk geval moet de wetgeving inzake landloperij en bedelarij worden aangepast, zodat landlopers en bedelaars niet meer als misdadigers behandeld worden.  2. OCMW’s: de slagkracht van het openbaar initiatief vergroten.  De OCMW's zijn de belangrijkste openbare welzijns- en gezondheidsinstanties op lokaal vlak en hebben in het beleid inzake armoedebestrijding een vooraanstaande plaats. Het openbaar initiatief wordt echter in diverse subsidiëringsreglementeringen nog altijd benadeeld t.o.v. het privé-initiatief, bijvoorbeeld inzake Gezins- en Bejaardenhulp en poetshulp. In het algemeen kan men stellen dat de werkelijke personeelskosten moeten gesubsidieerd worden en niet langer een vast bedrag per uur dienstverlening. De persoonlijke bijdrage van de cliënten moet van deze subsidies afgetrokken worden. De subsidiereglementering van de Vlaamse Gemeenschap moet herbekeken worden zodat en het openbare, en het privé-initiatie met gelijkwaardige instrumenten de toekomstige noden kunnen lenigen. OCMW's moeten voorrang krijgen bij investeringen en bij de uitbouw van nieuwe initiatieven. De rol van de overheid is nu te sterk gereduceerd tot die van subsidiërende overheid en gaat voorbij aan de wezenlijke taak die de lokale overheid heeft in een sociaal beleid. De OCMW's moeten beter logistiek ondersteund worden, zodat ze effectief de vrije keuze kunnen waarborgen. Een goed uitgebouwde onafhankelijke studie- en voorlichtingsdienst die de OCMW's informeert, adviseert, hun werking stimuleert en de belangen van het openbaar initiatief bewaakt en verdedigt is daarom onontbeerlijk. De bestaande vormingsdienst voor OCMW's, gesitueerd binnen de afdeling Maatschappelijk Welzijn van de Vereniging van Belgische Steden en Gemeenten is daartoe onvoldoende. OCMW's betalen nu nog steeds 50% van de uitgaven voor het bestaansminimum. In de toekomst moet een groter gedeelte van de financiële lasten van het bestaansrninium door de hogere overheid gedragen worden.  RECHT OP WONEN VOOR IEDEREEN.  Het huisvestingsbeleid moet het recht op wonen voor iedereen garanderen. Dit betekent dat iedereen moet kunnen beschikken over een kwalitatief goede woning tegen een billijke prijs. Dit recht wil de SP opgenomen zien in de grondwet. Om dat recht concreet in te vullen zal omwille van de beperkte financiële middelen voor de sociale huisvesting de prioriteit van het huisvestingsbeleid gelegd worden bij diegenen die het op de woningmarkt moeilijk hebben. Dat zijn personen met een laag inkomen, maar ook specifieke groepen die problemen hebben om een gepaste woning te vinden zoals bejaarden, alleenstaanden (met of zonder kinderen), grote gezinnen, migranten, gehandicapten, thuislozen.  1. De middelen zeer selectief gebruiken.  De verschillende instrumenten van het huisvestingsbeleid moeten selectiever gebruikt worden. In de eerste plaats moet een groter deel van het budget naar huurwoningen gaan. Hiermee wil de SP 1500 nieuwe sociale huurwoningen per jaar bouwen. Bij de Vlaamse begroting voor 1991 en 1992 werd daartoe al een belangrijke stap gezet. Deze inspanning moet worden volgehouden en verdergezet. Voor de SP is de sociale huursector zo belangrijk omdat enkel deze sector voor de laagste inkomens een oplossing biedt. De selectiviteit in de sociale huursector is bovendien zeer groot. De controle op de huurprijzen vanwege de Vlaamse Huisvestingsmaatschappij moet worden verscherpt en ontwijkingssystemen (zoals de normale huurwaarde) die erop gericht zijn om de relatief rijkere huurders niet meer te laten betalen, moeten worden uitgeschakeld. Op die manier kan de sociale huisvesting haar doelstellingen beter realiseren omdat de relatief rijkere huurders dan betalen voor de anderen. Ook moeten de sociale huurders voldoende en duidelijke informatie krijgen over de huurprijs en de huurlasten. Deze informatie moet een daadwerkelijke controle vanwege de huurders mogelijk maken en past in de SP-visie op de openbaarheid van bestuur. De gerichtheid van de sociale huursector op deze doelgroepen moet zich ook vertalen in de toewijzigingsregels. Er is ook een strenge en objectieve controle op de toewijzing nodig. Toewijzing om redenen van politiek of ander dienstbetoon moet worden vermeden. Deze controle moet in de eerste plaats gebeuren door de VHM, maar ook voor de huurders en de huurdersorganisaties is hier een taak weggelegd. Dit kan door de toewijzing, niet respect voor de privacy van de kandidaat-huurders, in de grootst mogelijke openbaarheid te laten gebeuren. Ook in de eigendomsondersteunende sector moeten we een zo groot mogelijke selectiviteit inbouwen. Op die manier krijgen zij die dat het meest nodig hebben de steun. Het fiscaal gekende inkomen is geen echt goede basis meer om de reële nood aan bijstand inzake huisvesting in te schatten. De huisvestingssector kan het probleem van de scheefgegroeide fiscaliteit niet oplossen, maar moet er wel rekening mee houden. Dit kan door niet enkel rekening te houden met het inkomen, maar ook met andere gegevens. We denken concreet aan het vermogen van de bouwer of aan het volume en de waarde van de woning. Dit laatste kan een veel betere indicatie zijn van de reële behoefte aan steun van de bouwer dan het gekende inkomen.  2. Kwaliteit verdient meer aandacht.  Het belang van een aangename woonomgeving kan niet genoeg worden benadrukt. Het gevoel van veiligheid wordt sterk bepaald door de kwaliteit van de woningen en van de woonomgeving, met degelijke voetpaden en groene ruimtes. Het esthetisch aspect mag niet worden verwaarloosd. Woningen die passen in het stadsbeeld geven een vertrouwd gevoel, breuken in het straatbeeld daarentegen creëren een vervreemdend effect. De sociale huurwoningen moeten een voorbeeldfunctie krijgen ten aanzien van de privé-huurwoningen. De woonzekerheid moet in deze sector gegarandeerd zijn. De kwaliteit van de huurwoningen zelf moet goed zijn. Dit betekent dat ze gebouwd moeten worden met duurzame materialen en dat de isolatie voldoende is. Zo moeten de huurders geen hoge energiekosten betalen en hebben ze geen last van burenlawaai. De sociale huurders moeten concrete inspraak krijgen in het beleid van hun maatschappijen. Dit geldt o.a. voor de onderhoudswerken die regelmatiger moeten plaatsgrijpen om te voorkomen dat het huurpatrimonium verkommert. De VHM moet ten opzichte van deze hoognodige onderhouds- en renovatiewerken verder een stimulerend beleid voeren. Hiervoor moeten ook de nodige middelen ter beschikking gesteld worden. De gerichtheid van sociale huurwoningen op de personen die het moeilijk hebben op de woningmarkt moet ook tot uiting komen in de programmatie en het ontwerp van de huurwoningen. Zo zal op de aanpasbaarheid van de woning in functie van de eventueel verminderende mobiliteit van de bewoner (bejaarde of gehandicapte) moeten gelet worden. Gezien de steeds voortschrijdende vergrijzing van de bevolking en dus ook van de sociale huurders, is de kans immers reëel dat de huurder zich in de loop van de jaren moeilijker zal kunnen verplaatsen of zelfs in een rolstoel terechtkomt. Daar moeten de woningen op aangepast zijn. De deuren moeten breed genoeg worden ontworpen om een rolstoel door te laten. Op die manier zijn deze woningen dan ook voor huurders met een handicap gemakkelijker aan te passen. Om concentratie van bepaalde bewonersgroepen te vermijden opteert de SP ervoor dat alle woningen voor iedereen toegankelijk en geschikt zijn, eerder dan het reserveren van een bepaald aandeel van deze woningen voor een bepaalde groep. Dan kan elke huurwoning mits enkele kleine ingrepen aan de huurder worden aangepast.  3. De toepassing van de huurwet goed in het oog houden.  Onder impuls van de SP werd tijdens de voorbije legislatuur werk gemaakt van een nieuwe huurwet die de huurder aanzienlijk beter beschermt. Toch blijven er nog een aantal zwakke punten in deze bescherming. Daarom wenst de SP dat een evaluatie gemaakt wordt van de mogelijkheid om contracten van korte duur te sluiten en van de mogelijkheid om op te zeggen zonder motivatie. Een aangepaste bescherming voor specifieke groepen huurders zoals mensen niet een handicap en bejaarden dringt zich op.  4. Respect voor open ruimtes.  Het huisvestingsbeleid heeft een belangrijke invloed op het leefmilieu. Samen met het beleid inzake ruimtelijke ordening moet het er immers voor zorgen dat de schaarse open ruimte in Vlaanderen maximaal bewaard wordt. Dit kan door de huisvesting in de bestaande woonkernen te concentreren. Op termijn heeft een dergelijk beleid van concentratie van bewoning ook een positieve invloed op het totale leefmilieu door de verminderde behoefte aan automobiliteit.  4.1. Maximaal gebruik van het bestaande woningpatrimonium.  Om de open ruimte te behouden moet er voor gezorgd worden dat het bestaande woningpatrimonium maximaal wordt gebruikt voor huisvesting en dat bijkomende woningen in, of vlak bij bestaande woonkernen worden gebouwd. Opknappen van bestaande woningen en inbreidingsbeleid (het opvullen van de nog resterende ruimte in en rond de bestaande woonkern) zijn dus de sleutelwoorden voor het beleid. Ook de kwaliteit van de woonomgeving speelt hierin een belangrijke rol. Een prettige woonomgeving nodigt uit om er te komen wonen. Zo moet het opnieuw invoeren van groene ruimtes in bestaande woonkernen worden gestimuleerd. De bestaande voorraad van leegstaande en verkrotte woningen en bouwrijpe percelen die in de bestaande woonkernen liggen moeten opnieuw op de markt gebracht worden. Een batterij maatregelen moet in werking gesteld worden om leegstand tegen te gaan en vooral de gemeenten, OCMW's en plaatselijke sociale huisvestingsmaatschappijen moeten hierin meer mogelijkheden krijgen.  4.2. Strijd tegen leegstand en verkrotting.  In geval van verkrotting moeten de overheidsinvesteringen er prioritair op gericht zijn deze huizen te renoveren. Dit is een prioriteit voor de sociale huisvesting. Indien de eigenaar om financiële redenen niet kan renoveren, dan kan hij de woning tegen een redelijke vergoeding afstaan voor de tijd die nodig is om deze opknapbeurt te financieren. Echt onwillige eigenaars moeten tegen een minimale vergoeding hun woning voor dezelfde periode afstaan. Het gemeentebestuur moet door middel van een breed gamma van instrumenten vlotter kunnen optreden tegen personen die hun woning moedwillig laten verkrotten. Op termijn is de kans immers groot dat deze woningen anders ook van de woningmarkt verdwijnen. Voor de SP kan het trouwens sowieso niet dat mensen in een slecht huis moeten blijven wonen.  4.3. Inbreidingsbeleid.  Indien er toch bijkomende woningen moeten worden gebouwd, moet de open ruimte maximaal gespaard worden. Dit kan door de ruimte in de bestaande woonkern of eraan grenzend te gebruiken. De openbare sector moet in de programmatie, naast de sanering van verkrotte al dan niet leegstaande woningen, een absolute prioriteit geven aan projecten in of vlak bij de bestaande woonkernen. Hetzelfde geldt voor de steun aan de individuele bouwer. Dit mag echter niet leiden tot een verdere verdringing van sommige bevolkingsgroepen in streken met sterk stijgende vastgoedprijzen. Om het sociale en het ecologische te combineren moet er een sociaal verantwoord grondbeleid worden gevoerd. Daartoe moeten de nodige juridische en financiële instrumenten dringend op punt worden gezet.  5. Wonen in Vlaams Brabant.  Voor de SP is de problematiek van het wonen in Vlaams Brabant op de eerste plaats een sociaal probleem. Mensen die heel hun leven in een Vlaams Brabantse Gemeente hebben gewoond zien zichzelf of hun kinderen gedwongen ver weg te gaan wonen omdat ze de sterk verhoogde huishuur niet kunnen opbrengen of geen betaalbare grond meer vinden om op te bouwen. De SP vindt dat er een beleid moet gevoerd worden dat iedereen de mogelijkheid biedt in de streek te wonen waar hij wil. De SP vindt dat VLABINVEST voldoende middelen moet krijgen om, naast de gewone sociale huisvesting, het wonen in Vlaams Brabant betaalbaar voor de modale Vlaming te houden. De overheid moet in staat worden gesteld de nodige gronden tegen een betaalbare prijs aan te kopen en moet ook op termijn de bestemming van deze gronden kunnen controleren.  MEER VERDRAAGZAAMHEID IN DE SAMENLEVING.  1. Multicultureel samenleven.  De SP betreurt dat de democratische partijen niet tot één gemeenschappelijk standpunt over migranten zijn gekomen. Een gemeenschappelijk standpunt van alle democratische partijen had een vertrekpunt kunnen zijn van waaruit een oplossing kon worden gezocht voor de problemen die zich stellen en om tot een samenleving te komen waar het voor elke inwoner, Belg en migrant, goed is om leven. Een probleem van totaal andere aard wordt gesteld door het grote aantal kandidaat-politieke vluchtelingen. Vermeden moet worden dat een integratiebeleid voor migranten schipbreuk zou leiden omdat het beleid inzake politieke vluchtelingen faalt. Economische vluchtelingen die illegaal in ons land verblijven en verdoken immigratie leiden tot uitbuiting van de betrokkenen door gewetenloze koppelbazen, en ondergraven de geloofwaardigheid van een beleid gericht op integratie van de migranten. De SP blijft de Conventie van Genève onderschrijven. Iedereen die omwille van gegronde vrees op vervolging, in de zin van deze Conventie, zijn land moet verlaten, heeft recht op asiel.  1.1. Migranten zijn medeburgers.  Eind '89 wijdde de SP een Algemene Raad aan het migrantenvraagstuk. De visie die daar werd ontwikkeld, vormt het kader van het SP-standpunt inzake migranten. De opties die werden genomen en de oplossingen die werden voorgedragen, moeten verder worden uitgevoerd. Het fundamentele uitgangspunt van een SP-beleid inzake migranten is dat migranten leden van onze samenleving zijn die hier zijn en hier zullen blijven. De SP accepteert de migranten als leden van onze samenleving. In onze visie is praten over migranten in termen van gastarbeiders dan ook totaal achterhaald. De migranten zijn een deel van onze samenleving geworden. Velen zijn hier geboren, hebben zich ingeburgerd, hier school gelopen, werk gevonden, een huis gekocht, een familie gesticht, vrienden gemaakt. Kortom, ze zijn onze medeburgers. De multiculturele samenleving, zoals het samenleven van mensen van verschillende nationaliteiten en culturen ook wel wordt genoemd, is een feit. Deze vaststelling vormt voor ons een fundamenteel uitgangspunt voor elk beleid inzake migranten. De SP is van mening dat migranten dezelfde rechten, maar ook dezelfde plichten hebben als de autochtone bevolking. Opdat in een maatschappij mensen van verschillende culturen zouden kunnen samenleven, is een bereidheid tot integratie van de minderheidsgroepen en een bereidheid tot acceptatie van de meerderheid noodzakelijk. Integratie is een proces dat leidt tot een volwaardig participeren aan de samenleving zonder evenwel de eigen afkomst, cultuur of religie te moeten verloochenen. Migranten moeten een duidelijke plaats krijgen in onze samenleving en alle rechten en plichten die daaraan verbonden zijn. Ze hebben dus recht op wonen, recht op scholing en werk, recht op maatschappelijke dienstverlening, enz. Anderzijds hebben ze de plicht de openbare orde en onze wetten te respecteren en de Nederlandse taal te kennen of aan te leren. Taal is het communicatiemiddel bij uitstek en de taal kennen is dus een belangrijke en noodzakelijke voorwaarde om te kunnen integreren. De SP kiest dan ook bewust en radicaal voor een beleid gericht op integratie.  Geen plaats voor racisme: een antiracistisch beleid voeren.  Voor de SP zijn alle mensen gelijkwaardig. Racisme en discriminatie zijn dan ook onaanvaardbaar en moeten bestreden worden:  -   er moet een "Centrum voor Etnische Gelijkheid" opgericht worden.     Deze onafhankelijke instelling met moreel gezag heeft een     coördinerende, beleidsadviserende onderzoeks- en bemiddelende     opdracht met betrekking tot discriminatie. Dit Centrum zal ervoor     moeten zorgen dat initiatieven op nationaal vlak, de actie van     bestaande instellingen en de initiatieven van de Gemeenschappen met     betrekking tot informatie en vorming ten aanzien van racisme en     discriminatie op elkaar afgestemd zijn en elkaar aanvullen. Concreet     denken we daarbij o.a. aan het ontwikkelen van vormingsprogramma's     voor scholen, verenigingen, ambtenaren, politie, enz; het adviseren     van de overheden inzake een integratiebeleid; fungeren als     ombudsdienst voor migranten, enz.  -   de wet op het racisme en de xenofobie moet ingepast worden in een     algemene antidiscriminatiewet. Het is inefficiënt en juridisch     omslachtig om voor elke groep die een risico op discriminatie loopt,     een afzonderlijke wet te voorzien. Veel beter en duidelijker zou het     zijn om een algemene antidiscriminatiewet uit te vaardigen die elke     vorm van discriminatie op basis van geslacht, leeftijd, ras,     huidskleur, afkomst, nationaliteit of etnische afstamming, handicap,     politieke, ideologische of levensbeschouwelijke visie, sexuele     geaardheid, enz. verbiedt, en overtreding effectief bestraft.  Niet scheep gaan met antidemocratische en racistische partijen: een democratisch beleid voeren.  De SP verwerpt de stellingnames, de ideologie en de methoden van het Vlaams Blok omdat ze antidemocratisch en racistisch zijn. De SP wil met het Vlaams Blok niks te maken hebben en verbindt er zich dan ook toe, noch coalities op welk niveau ook, noch enige andere vorm van samenwerking te zullen aangaan met het Vlaams Blok. Dit is geen vergaand engagement, enkel politiek fatsoen. Het Vlaams Blok is er alleen op uit om de sfeer tussen Belgen, migranten en minderheidsgroepen te verzuren door op te ruien. Het wil de indruk wekken dat het zich het lot van de buurt en buurtbewoners aantrekt. Maar telkens er initiatieven zijn die deze mensen ten goede komen, is het Vlaams Blok tegen. Tijdens de stemming voor het kansarmoedefonds onthield het Blok zich. Wanneer de Vlaamse executieve besliste 1,5 miljard vrij te maken voor bijkomende sociale huisvesting in kansarme buurten zoals in Antwerpen en Gent, was het Blok tegen. Toen het decreet inzake voorzieningen voor bejaarden gestemd werd, was het Blok tegen. Het is duidelijk: een stem voor het Vlaams Blok is een weggegooide stem.  Werken tegen de achterstelling van Belgen en migranten: een sociaal beleid voeren.  Verbetering van de kwaliteit van het onderwijs.  Onderwijs en opleiding zijn belangrijke hefbomen voor de arbeidsmarkt. Werk of professionele integratie een belangrijke hefboom voor maatschappelijke integratie.  Sleutelen aan een hogere en betere opleiding van zowel achtergestelde Belgen als migranten door te sleutelen aan de kwaliteit van het geboden onderwijs is dan ook cruciaal.  Volgende stappen zijn noodzakelijk:  -   er moet een verbod komen op de weigering van inschrijving van     migrantenkinderen in de scholen. Dit kan vastgelegd worden in een     pakt tussen de netten.  -   een onderwijsbeleid voor kansarme groepen, waaronder migranten, moet     er in eerste instantie op gericht zijn de bestaande leerachterstand     en schoolmoeilijkheden weg te werken. In die zin moet een     onderwijsbeleid curatief zijn en dient het onderwijsvoorrangsbeleid,     zoals uitgewerkt in de vorige legislatuur, te worden voortgezet en     versterkt. Het is immers zonneklaar dat ook in andere gemeenten met     aanzienlijke aantallen migranten (buiten de 15 die nu in het     programma zijn opgenomen) aan schoolachterstand moet gewerkt worden.     Daartoe moeten de noodzakelijke middelen worden vrijgemaakt.  -   een onderwijsbeleid voor maatschappelijk kwetsbare groepen waaronder     migranten moet ook ingaan tegen de spiraal van marginalisering die     van generatie op generatie wordt doorgegeven. In die zin moet een     onderwijsbeleid ook preventief gaan werken en de neerwaartse spiraal     doorbreken. Daartoe zijn concrete maatregelen nodig:  -   correcte oriëntering van de studiekeuze door leerkrachten en     PMS-centra.  -   stimulering tot het volgen van hoger onderwijs.  -   verbetering van de kwaliteit van het beroepsonderwijs.  -   migrantenmeisjes moeten aangezet worden om langer school te lopen en     te kiezen voor meer toekomstgerichte en roldoorbrekende opleidingen.     Dit veronderstelt begeleiding van de meisjesleerlingen zelf maar ook     en vooral van de ouders.  -   campagnes moeten worden opgezet die migranten (zowel jongens als     meisjes) oriënteren naar beroepen die toekomstgericht zijn en/of     waarvan de perspectieven op werk groot zijn en die de identificatie     van migranten met die beroepen versterken.  -   onderwijs in eigen taal en cultuur (OETC): in elke school met een     aanzienlijk aantal migranten zou OETC in het lessenpakket moeten     opgenomen worden. Gaandeweg zou het huidige systeem waarbij de     gastlanden leerkrachten naar hier sturen die vaak over onvoldoende     taalkennis beschikken, moeten wijzigen in een systeem waarbij     migranten van de tweede generatie met een Belgisch diploma voorrang     krijgen. Deze leerkrachten moeten een volwaardig statuut krijgen en     door de Vlaamse Gemeenschap worden betaald.  Meer initiatieven voor migrantenjongeren.  Migrantenjongeren, vooral die van de tweede generatie, worden geconfronteerd met fragmenten uit verschillende leefwerelden, nl. uit de Belgische en uit die van het moederland van de ouders. De waarden en normen die in beide leefwerelden gangbaar zijn, zijn niet steeds met elkaar in overeenstemming. T.a.v. migrantenjongeren zijn dan ook dringend initiatieven nodig om het bij sommige jongeren aan de gang zijnde proces van ontgoocheling, ontworteling en het "lost-generation"-gevoel om te keren. De overheid zal dringend werk moeten maken van een jeugdwelzijnsbeleid voor migranten. Ook voor migrantenvrouwen dienen specifieke initiatieven te worden opgezet. Vrouwen zijn immers een belangrijke schakel in het integratieproces van migranten. Daarom is het noodzakelijk om de basiseducatie voor migrantenvrouwen te stimuleren en aangepaste vormen van opleiding uit te bouwen.  Het recht op werk hard maken voor iedereen, ook voor migranten.  Professionele integratie is een belangrijke hefboom naar maatschappelijke integratie, maar migranten hebben het moeilijk op de arbeidsmarkt. Ze vormen net zoals veel laaggeschoolde, langdurig werkloze Belgen een risicogroep, die specifieke maatregelen nodig heeft om op de arbeidsmarkt een plaats te vinden. Daarnaast moeten de wetgevingen en reglementeringen die de tewerkstelling van migranten belemmeren, o.a. omwille van de nationaliteitsvoorwaarden, worden aangepast.  -   Er moet gestreefd worden naar een representatieve aanwezigheid van     migranten in alle opleidings- en tewerkstellingsprogramma's van de     overheid of die door de overheid mede worden gefinancierd.  -   De VDAB moet haar extra inspanningen ten gunste van alle     risicogroepen, waaronder migranten, verderzetten. M.b.t. de     beroepsopleiding van migranten moet veel aandacht gaan naar     vooropleidingen en de oriëntatie naar toekomstgerichte opleidingen.     Inzake bemiddeling moeten de arbeidsbemiddelaars meer ondersteund     worden om vocaal discriminerende vooroordelen van bedrijven te     helpen weerleggen en een betere individuele opvolging, vooral     tijdens de beginperiode van een tewerkstelling, mogelijk te maken.  -   Migranten moeten als risicogroep binnen de werkloosheid erkend     worden.  -   Het op 20 september 1991 door de Ministerraad goedgekeurde K.B.     betreffende de algemene principes van het ambtenarenstatuut heeft de     nationaliteitsvereiste voor de ambtenaren geschrapt. Migranten -     voor de niet EG-ers is dat overigens, bepaalde uitzonderingen niet     te na gesproken, reeds verplicht - moeten onder dezelfde voorwaarden     als Belgen, toegang krijgen tot de statutaire ambten bij de     nationale overheid, de gemeenschappen, de gewesten en de gemeenten     en provincies. Ook de aanwervingen bij arbeidsovereenkomst moeten     voor migranten openstaan.  De zelforganisatie van migranten aanmoedigen en ondersteunen: een participatief beleid voeren.  De overheid heeft bij de uitwerking van een efficiënt beleid nood aan gesprekspartners, aan een klankbord. Belangenorganisaties en verenigingen komen op voor de doelgroep en bestaan vaak voor een groot deel uit leden van die doelgroep. Wanneer de overheid zich wil laten adviseren over migrantenzaken kan ze beroep doen op het Koninklijk Commissariaat of de  Vlaamse migrantendiensten. Onder de migranten zelf heeft ze echter weinig of geen gesprekspartners. Dit is een lacune in de beleidsvorming. Daarom moet de overheid:  -   de zelforganisaties van migranten (dit zijn alle organisaties voor     en door migranten opgericht) ondersteunen en stimuleren ten einde     onder de migrantenbevolking zelf gesprekspartners te vinden.  -   de representatieve zelforganisaties die recreatieve, sportieve,     educatieve en culturele activiteiten organiseren financieel     ondersteunen mits deze activiteiten gericht zijn op integratie.  Inspraak en medezeggenschap: een politiek beleid voeren.  Inzake de toekenning van stemrecht steunt de SP nog steeds op de stellingnamen van de Algemene Raad van december '89, waarin gesteld wordt dat actief en passief stemrecht moet gekoppeld blijven aan nationaliteit, d.w.z. dat kiezen en verkozen worden enkel die burgers toekomt die de Belgische nationaliteit bezitten. De Algemene Raad sprak zich tevens uit voorstander te zijn van een versoepeling van de toegang tot de Belgische nationaliteit zeker voor de tweede en de derde generatie. Ondertussen werd m.b.t. de verwerving van de Belgische nationaliteit in het parlement een wet gestemd die voor de tweede en derde generatie een soepel systeem invoert dat een einde stelt aan de erg omslachtige procedures. Het feit dat het gemeentelijk stemrecht in het kader van de politieke eenmaking van Europa in de toekomst verruimd moet worden, zal dan - zeker wanneer deze verruiming voor alle inwoners geldt - een bijkomend element vormen in het proces van politieke integratie.  1.2. Politieke vluchtelingen: efficiënte procedure vereist.  Een vluchtelingenbeleid en een migrantenbeleid zijn twee verschillende zaken. Toch is een degelijk vluchtelingenbeleid nodig om een integratiebeleid voor migranten een kans te geven.  Voor het ogenblik is het zo dat velen het statuut van politiek vluchtelingen aanvragen, niet omdat ze vervolgd worden om hun politieke mening, wel omdat ze het in hun land van herkomst economisch heel moeilijk hebben. Het vluchtelingenbeleid moet dringend bijgestuurd worden. De reacties van bepaalde gemeenten en de enorme stijging van het aantal aanvragen maken een herziening van het vluchtelingenbeleid nodig. De stroom economische vluchtelingen moet ingedijkt worden. Want: "Wie de vluchtende Tsjech niet weet tegen te houden, zal geen plaats meer hebben voor de vervolgde Koerd". De erkenningsprocedure moet veel sneller verlopen zodat vermeden wordt dat eerst de vluchtelingen over België verspreid worden om vervolgens vast te stellen dat slechts 15% uiteindelijk een statuut krijgt. Het spreidingsplan is maar nodig in de mate dat men niet snel kan beslissen. Bij een snelle beslissingsprocedure is enkel een opvang van beperkte duur nodig en is geen spreiding van kandidaat politiek vluchtelingen noodzakelijk. Op 1 oktober 1991 werd de nieuwe wet van kracht waardoor de erkenningsprocedure vereenvoudigd wordt. De werking van deze wet moet na een beperkte periode geëvalueerd worden zodat de procedure, indien nodig, nog kan vereenvoudigd worden. Op de Dienst Vreemdelingenzaken en het Commissariaat-Generaal voor de Vluchtelingen moet nog meer personeel ingezet worden dan reeds beslist werd. Maar België kan het probleem niet in zijn eentje oplossen: er moeten Europese afspraken gemaakt worden om clandestiene immigratie te bestrijden. De ratificiering van het verdrag van Schengen zal dit mogelijk maken, maar eerst moeten nog de wet op de privacy en de wet op het politieambt goedgekeurd worden. Maar om de economische vluchtelingenstroom ten gronde aan te pakken zullen de inspanningen van ontwikkelingssamenwerking moeten geïntensifieerd worden. Daarbij gaat het niet alleen over hoeveel hulp er geboden wordt, maar ook over de manier waarop die hulp gegeven wordt. Het structurele probleem van de schuldenlast moet gelicht worden, en voor Oost-Europa zal een concreet wederopbouwprogramma in actie moeten gezet worden. Want het is beter de grenzen wijd open te zetten voor de produkten uit al deze landen, dan dat de mensen uit die landen omwille van de armoede hun land moeten ontvluchten.  2. Echtscheiding.  Wij zijn voorstander van de schuldloze echtscheiding, waarbij geen van de echtgenoten geacht wordt "schuld" te hebben aan het mislukken van de huwelijksrelatie.  Dit vergt een fundamentele hervorming van de echtscheidingswetgeving. Op korte termijn moeten de bestaande echtscheidingsprocedures aanzienlijk versoepeld en vereenvoudigd worden. De wettelijke barrières, die vandaag bestaan, met het enkele doel om een echtscheiding te bemoeilijken door het stellen van voorwaarden of door het verplichten van een lastige procedure, dienen opgeheven te worden. Het gemeenschappelijk hoederecht of co-ouderschap dient als mogelijke optie, naast de klassieke hoederecht- en bezoekrechtregeling, in de wet ingeschreven te worden. Heel wat vrouwen hebben problemen om het alimentatiegeld voor henzelf en de kinderen te bekomen. De wet voorziet nu dat de OCMW's voorschotten van maximum 4000 frank mogen betalen in geval van niet-betaling van de alimentatiegelden voor de kinderen. Wij zijn voorstander van een veel verdergaand én eenvoudiger systeem, waarbij het OCMW minimaal het bestaansminimum (en aanvullende hulp) toekent, en in de rechten van de betrokkene treedt. Niet alleen de alimentatiegelden voor de kinderen, maar ook deze voor de vrouw zelf dienen in aanmerking te komen; daarenboven mag het niet langer gaan om voorschotten, maar om het precieze bedrag waarop betrokkene recht heeft. Bij dit alles moet tevens voor ogen gehouden worden dat een eenvoudige én snelle procedure absoluut noodzakelijk is. Ook moet de nodige aandacht besteed worden aan de financiële implicaties voor het OCMW.  3. Bio-ethiek.  De snelle vooruitgang van de medische wetenschap creëert tot nu toe ongekende mogelijkheden om in te grijpen op het menselijk leven. Zowel aan het begin van het leven als aan het einde van het leven kan men grenzen verleggen, die tot nu toe onaantastbaar leken. Kunstmatige inseminatie, in-vitrofertilisatie, genetische manipulatie, orgaantransplantatie. Het zijn medische technieken die een hete reeks vragen doen opwerpen op juridisch en sociaal vlak, maar zeker ook op ethisch vlak: welke toepassingen zijn aanvaardbaar en onder welke omstandigheden. Om het debat over de bio-ethische problemen op een sereen en kwalitatief hoogstaand niveau te voeren, is de SP voorstander van de oprichting van een Nationaal Raadgevend Comité voor Bio-ethiek. Dit comité moet streven naar consensusvorming t.a.v. bio-ethische problemen en moet een deskundige en ondersteunende functie hebben t.a.v. discussies terzake in het parlement. Indien er reglementerend moet opgetreden worden m.b.t. bepaalde bio-ethische problemen, dan blijft dit voor de SP in elk geval de exclusieve bevoegdheid van het parlement. Reglementering kan noch door dit comité, noch door een ander niet democratisch verkozen orgaan, zoals de Orde van Geneesheren uitgevaardigd worden. De besluitvorming m.b.t. deze problemen moet op een maximaal doorzichtige en democratische wijze verlopen gezien er fundamenteel ethische opties genomen worden. Dit betekent dat dergelijke problemen voor de SP ook geen voorwerp van regeringsonderhandelingen kunnen uitmaken. De SP is voorstander van een beleid gericht op het verminderen van het aantal ongewenste zwangerschappen en heeft daarom meegewerkt aan de oprichting van de evaluatiecommissie. Er moet evenwel over gewaakt worden dat de wet op de zwangerschapsonderbreking niet uitgehold wordt. In het kader van het voorkomen van ongewenste zwangerschappen moet er werk gemaakt worden van relationele en sexuele vorming.  @ start part 2.  DE HERWAARDERING VAN HET RECHT: HET BESTE WAPEN TEGEN HET RECHT VAN DE STERKSTE.  1. Traag recht is geen recht.  Traag recht is geen recht. Vandaag zijn we niet veraf van deze harde realiteit. Het is dan ook een absolute prioriteit om de achterstand bij de rechtbanken weg te werken. Sociale zekerheid houdt voor ons immers ook rechtszekerheid in. Het kan toch niet dat men jarenlang moet wachten op een gerechtvaardigde opzegvergoeding. Het kan niet dat een slachtoffer van een ongeval jarenlang moet wachten op een gerechtvaardigde schadevergoeding. Het mag niet dat zware criminelen, witteboordcriminelen en milieucriminelen hun straf ontlopen door verjaring. Het mag niet dat door langdurige echtscheidingsprocedures en betwistingen over erfenissen, persoonlijke relaties nog verder vertroebeld geraken. Het kan niet dat iemand die zijn onschuld uitschreeuwt jarenlang moet wachten alvorens een rechtbank zich uitspreekt, evenmin als het kan dat het slachtoffer van een misdrijf jarenlang moet wachten op de bestraffing van de dader. Tot nu toe hebben alle hervormingen geen aarde aan de dijk gebracht. Daarom is er absoluut nood aan een grondige doorlichting van het gerechtelijk systeem, om ernstige oplossingen voor de onduldbare gerechtelijke achterstand te kunnen naar voor schuiven. Ondertussen is het wel nodig om een reeks dringende maatregelen te nemen, nl.  -   een strikte toepassing van de termijnen en een grondige herziening     van de bevoegdheden, eerder dan de hervorming van de procedures om     nieuwe procedures in te voeren.  -   een betere behuizing en materieel om een optimaal rendement van de     bestaande kaders te garanderen.  -   de hervorming van de griffie waarbij de griffier optreedt als     referendaris-secretaris van de magistraat, met daarnaast een     administratieve cel voor de praktische uitwerking; de invoering van     informatica op alle niveaus met inbegrip van moderne     communicatiemiddelen.  -   de nodige opleiding en specialisatie van alle personeel.  -   afschaffing van de krijgsraden en de overdracht van hun bevoegdheden     en hun personeel naar de gewone rechtbanken.  -   het verhinderen van speculatieve vertragende procedures door het     opvoeren van de intrestvoeten in hoger beroep:     verzekeringsmaatschappijen moeten niet op de rug van de slachtoffers     speculeren op een langdurig aanslepende procedure en hen zo dwingen     om met minder tevreden te zijn.  De mobiliteit van de magistraten, wat naar onze mening geen afbreuk doet aan hun onafhankelijkheid, moet het mogelijk maken in te spelen op specifieke, tijdelijke noden van de rechtbanken. De voorzitters van de hoven en rechtbanken moeten als oversten een actievere rol spelen bij het beheer van hun korpsen.  De resultaten en voorstellen van de doorlichting moeten worden besproken op een Rondetafelconferentie met de magistratuur en leiden tot een veel efficiëntere organisatie en snellere werking van het gerecht. Een goede motivatie van de verantwoordelijken voor de werking van het gerecht is belangrijker dan het eindeloos uitspinnen van procedures.  2. Nood aan een strafrechtelijk beleid.  2.1. Nood aan prioriteiten.  Een doeltreffend strafrechtelijk beleid, dat slaat op de opsporing de vervolging en de uitvoering van de straf, moet kaderen in een globaal veiligheidsbeleid en moet gecoördineerd worden met het beleid om criminaliteit te voorkomen.  De minister van Justitie draagt de politieke verantwoordelijkheid voor het vaststellen van de algemene oriëntatie en van de prioriteiten van dit beleid. Hij moet het strafrechtelijk beleid bepalen in overleg met de procureurs generaal. De beleidsrichtlijnen voor de opsporing en vervolging moeten door de parketten gevolgd worden, zodat over het hele land een eenvormig opsporings- en vervolgingsbeleid kan worden toegepast. Aan de hand van een jaarverslag moet de minister van Justitie voor het parlement zijn prioriteiten en zijn globaal beleid toelichten.  Dat zo een beleid noodzakelijk is blijkt bijvoorbeeld uit de gebrekkige toepassing van de wet die uitingen van racisme en xenofobie beteugelt. De slachtoffers van dergelijke feiten blijven vaak in de kou staan, want aan hun klacht wordt zelden gevolg gegeven. Er moet een signaal gegeven worden aan de gerechtelijke instanties dat deze inbreuken een maatschappelijk gevaar vormen en dat de racismewet werkelijk moet worden toegepast. Dit kan via richtlijnen in het kader van een strafbeleid. Om over voldoende betrouwbare gegevens te beschikken voor het voeren van een doeltreffend strafbeleid is de verdere uitbouw nodig van een geïntegreerde statistiek met politionele en gerechtelijke gegevens, en van het wetenschappelijk onderzoek.  Het wettelijk kader van de opsporing en het gerechtelijk onderzoek moet grondig geactualiseerd worden. Alle instrumenten van opsporing, zoals undercoverpraktijken, moeten en wettelijke basis krijgen om aan de burgers, politieambtenaren en magistraten een grote rechtszekerheid te kunnen geven.  2.2. Aangepaste straffen  De straffen en maatregelen moeten aangepast worden aan de noden van het strafbeleid. Enerzijds betekent dit dat het arsenaal van straffen en maatregelen dat door de vele bijzondere strafwetten wordt voorzien, moet vereenvoudigd worden. Anderzijds verdienen nieuwe vormen van sancties meer aandacht en moeten ze een wettelijke basis krijgen, onder meer om de rechtspositie van de verdachte te verzekeren.  Om korte gevangenisstraffen (minder dan zes maanden) te vermijden kunnen alternatieve straffen worden opgelegd, zoals een dienst aan de gemeenschap. Dit kan ook bij wijze van probatiemaatregel, voordat de zaak naar de rechtbank wordt verwezen.  Bij het opmaken van nieuwe wetteksten moet de wetgever argumenteren waarom de invoering van nieuwe strafbepalingen noodzakelijk is. Te vaak immers wordt een wettekst afgesloten met strafbepalingen, ook wanneer dit niet strikt nodig is. Het voornaamste hulpmiddel om een wet te doen naleven is de maatschappelijke consensus die erover bestaat. Dit belet echter niet dat voor sommige belangrijke materies, zoals milieumisdrijven zwaardere straffen nodig zijn.  Het parlement zal op geregelde tijdstippen moeten nagaan welke strafbepalingen en -wetten beter kunnen opgeheven worden (bijvoor beeld de wet op bedelarij en landloperij) of geactualiseerd worden (bijvoorbeeld de bepalingen waarmee informaticamisdrijven bestraft worden). Er is dringend nood aan een fundamentele discussie over de decriminalisering of depenalisering van bepaalde misdrijven.  In het licht van de nieuwe wet op de bescherming van de persoon van de geesteszieke moet de wet op de internering worden afgeschaft.  Wanneer misbruik gemaakt wordt van de hoge leeftijd van een persoon moet dit tot strafverzwaring kunnen leiden, naar analogie met de bijzondere bescherming die in de strafwet gegeven wordt aan minderjarigen.  Voor de SP blijft de formele afschaffing van de doodstraf noodzakelijk.  3. De fraude op alle fronten aanpakken.  In het kader van het opsporingsbeleid moet de grote economische, sociale fraude bij voorrang aangepakt worden. Ook de milieumisdrijven moeten harder aangepakt worden. Om de toepassing van de wetgeving op het witwassen van crimineel verkregen geld te vereenvoudigen moeten ook rechtspersonen strafbaar kunnen gesteld worden. Bovendien moet het strafrechtelijk financieel onderzoek beter worden georganiseerd. Daarvoor zijn om aangepaste infrastructuur en gespecialiseerde ambtenaren nodig.  Er moeten bijkomende middelen worden ingezet in de strijd tegen de EG-fraude, die vooral na het openstellen van de grenzen van Europa in 1993, ernstige vormen dreigt aan te nemen.  De politiediensten moeten ook worden ingezet in de strijd tegen de milieumisdrijven en er moeten gespecialiseerde magistraten worden aangesteld bij de parketten. In het milieustrafrecht moet eerder de nadruk gelegd worden op de bescherming van de milieugoederen die ernstig bedreigd of verontreinigd worden, dan op de loutere naleving van administratieve regels.  Vrouwenhandel moet als misdrijf strafbaar gesteld worden en de vrouwen die aangifte willen doen moeten een aangepaste bescherming kunnen genieten. Anderzijds moet voorkomen worden dat schijnhuwelijken worden afgesloten, die als enig doel hebben dat een vreemdeling in het land kan blijven.  4. Gelijkheid in de strafrechtspleging.  Inzake de strafrechtspleging moet naar een grotere gelijkheid van de positie van de partijen in het strafproces gestreefd worden, zowel als waarborg voor de verdachte en het slachtoffer, als voor de kwaliteit van het onderzoek zelf. De SP heeft een voorstel uitgewerkt waarin, zowel aan de verdachte als aan de burgerlijke partij, het recht wordt gegeven om in de loop van het gerechtelijk onderzoek inzage te krijgen in het strafdossier, een afschrift te bekomen van de eigen verklaringen en nieuwe onderzoeksdaden te stellen.  In zaken van kleine criminaliteit moet de procedure versneld worden. Hiertoe moet het parket veel intenser beroep doen op de bestaande middelen van alternatieve afhandeling, zoals de minnelijke schikking en probatie. Wanneer een eenvoudige zaak toch voor de rechter komt, mag de sanctionering niet vertraagd worden door bijkomende expertises over aspecten zoals de omvang van de schade.  5. Hulp voor slachtoffers van misdrijven.  Slachtoffers van opzettelijke geweldpleging kunnen voor de vergoeding van het nadeel dat ze hebben geleden beroep doen op een Fonds. Om uitbetaling te bekomen moet er een gerechtelijke uitspraak in de strafzaak zijn, maar deze laat soms lang op zich wachten. Een wijziging van de wet dringt zich op, zodat aan de slachtoffers voorlopige rechten kunnen worden toegekend.  Iedere grote stad moet beschikken over een openbaar centrum voor slachtofferhulp. De politie moet de slachtoffers van misdrijven doorverwijzen naar deze centra die moeten ingericht worden door de stedelijke diensten voor welzijnszorg. Deze centra moeten aan de slachtoffers de nodige opvang en hulp geven, aangepast aan hun situatie.  6. Gevangenisbeleid.  De SP heeft een wetsvoorstel ingediend waardoor aan de gedetineerden meer rechtszekerheid geboden wordt betreffende de duur van hun straf. Door de invoering van deze vervroegde invrijheidstelling wordt iedere gedetineerde na een derde van zijn straf vrijgelaten, tenzij de gevangenisdirectie of het openbaar ministerie er zich tegen verzetten. Wanneer er verzet is kan de gedetineerde dan nog voor de kamer van inbeschuldigingstelling zijn vrijlating bepleiten. Niet alleen moet iedere vorm van willekeur uit het gevangenisregime worden geweerd, maar ook moet het voorgestelde systeem van vervoegde invrijheidstelling toelaten om meer middelen in te zetten voor de noodzakelijke begeleiding en reïntegratie van de gevangenen.  De tuchtprocedures in de gevangenissen moeten een wettelijke grondslag krijgen, waarbij de bevoegdheden van de gevangenisdirecties duidelijk moeten afgebakend worden, overeenkomstig het Europees verdrag van de Rechten van de Mens. Aan de gedetineerden moet een klachtenrecht worden toegekend.  De herwaardering van het statuut van het gevangenispersoneel is dringend noodzakelijk.  DE VERBETERING VAN DE RECHTSPOSITIE VAN DE GEWONE BURGER.  1. Naar een verdraagzame samenleving.  De SP staat voor een verdraagzame, pluralistische samenleving met wederzijds respect en begrip voor het zelfbeschikkingsrecht van iedere persoon. Het grondwettelijk beginsel van de gelijkheid van de burgers moet daarom verder worden uitgewerkt. De SP heeft daartoe een wetsvoorstel tot bestraffing van discriminatie op grond van geslacht, beleving van sexuele en relationele voorkeur, burgerlijke staat en gezinsomstandigheden uitgewerkt.  2. De rechten van jongeren.  Tijdens de vorige legislatuur is eindelijk werk gemaakt van de meerderjarigheid op 18 jaar, een oude eis van de SP. Spijtig genoeg heeft dat nog niet tot een aanpassing geleid van bijvoorbeeld: de jeugdlonen, de werkloosheidsuitkeringen, enz. Ook  hiervan moet werk gemaakt worden om te voorkomen dat de verlaging van de meerderjarigheid niet méér zou zijn dan een lege doos. Alleszins is hiermee voor de SP het wetgevende werk niet gedaan, integendeel. Minderjarigen blijven immers zo goed als rechteloos doordat de wet hen handelingsonbekwaam verklaart. Daartegenover stelt de SP een systeem voor, waarbij trapsgewijze rechten én plichten aan de minderjarigen worden toegekend: meer handelingsbekwaamheid en -verantwoordelijkheid dus, zodat jongeren groeien naar zelfstandigheid en mondigheid.  Bijzondere. aandacht moet besteed worden aan de relatie tussen jongeren en het kredietwezen. Blijkbaar zijn ze een nieuw jachtterrein geworden voor banken en andere kredietinstellingen om hun markt te verruimen. Om misbruiken en uitwassen te voorkomen moet worden gedacht aan het reglementeren van publiciteit naar de minderjarigen en het controleren van de kredietverstrekking.  Op korte termijn moeten ook twee wijzigingen aangebracht worden in de wet  van 1965 op de jeugdbescherming, met name de afschaffing van artikel 53 (opsluiting van minderjarigen in de gevangenis voor maximum 15 dagen) en de invoering van een daadwerkelijke rechtsbijstand voor de jongeren bij procedures voor de jeugdrechtbank.  In de sector van de bijzondere jeugdbijstand biedt de recent tot stand gekomen wetgeving voldoende mogelijkheden om voor minderjarigen in moeilijkheden een opvang en begeleiding in hun eigen milieu te verzekeren. Daar moet in de komende jaren de klemtoon op worden gelegd.  3. Het vorderingsrecht voor milieuverenigingen.  Niet alleen de overheid, maar ook milieuverenigingen moeten gerechtelijk kunnen optreden tegen schendingen van het leefmilieu. Daarom zal de SP blijven steun verlenen aan wetgevende initiatieven waardoor milieuorganisaties bevoegd worden gemaakt. Belangrijk is dat deze organisaties vlug kunnen optreden wanneer een verstoring van het milieu zich voordoet of - indien nodig - zelfs voordien, ter preventie. Om de milieudossiers optimaal te laten behandelen door de rechtbanken, moeten in hun schoot gespecialiseerde kamers voor milieuzaken worden opgericht.  4. De rechten van de verbruikers.  Een verbruiker die een geschil heeft met een handelaar, een producent of een vrij beroep, moet op een eenvoudige en kosteloze manier zijn belangen voor de rechter kunnen afdwingen. Daarom moet de verbruiker gemakkelijker toegang krijgen tot de rechtbank en moeten ook de verbruikersorganisaties meer mogelijkheden krijgen om de collectieve belangen van de verbruikers voor de rechtbank te verdedigen.  5. Rechtshulp door de OCNrw's.  Het recht voor iedere burger om op een eenvoudige en goedkope wijze deskundig geïnformeerd en voorgelicht te worden over zijn rechten en plichten blijft een hoofdbekommernis voor de SP. Om deze mooie woorden concreet gestalte te geven, stellen wij voor dat aan de OCMW’s de opdracht wordt gegeven om rechtshulp te verlenen (iets wat reeds in de praktijk gebeurt, zij het op sterk uiteenlopende wijze). Dat deze rol aan het OCMW wordt toegewezen is niet verwonderlijk: het is een lokale dienst, die gratis of zeer goedkoop werkt voor een breed publiek en het best geplaatst is om goed contact te hebben met de kansarme bevolkingsgroepen, die traditioneel ook het minst aan hun trekken  komen als ze rechtshulp nodig hebben. Op die manier kan de rechtshulpverlening ook geïntegreerd worden in de algemene sociale dienstverlening.  Het OCMW moet daarbij een beroep kunnen doen op deskundige medewerking. In die zin lijkt een verplichte medewerking van de juridische beroepen (advokaten, notarissen. Gerechtsdeurwaarders, juristen en magistraten) een must. Duidelijkheidshalve willen wij er op wijzen dat aan het OCMW geen monopolie inzake rechtshulp mag toegekend worden. Ook de andere, reeds bestaande initiatieven rechtshulp (advocatuur, wetswinkels, consumentenorganisaties, vakbonden, ...) behouden hun waarde. Ook is er een nauwe samenwerking nodig tussen het OCMW en het bureau voor consultatie en verdediging (het pro deo-bureau). De criteria om een pro deo-advocaat toegewezen te krijgen moeten trouwens verruimd worden. Tenslotte moeten de erelonen van advocaten duidelijk vastgelegd worden. Ook de vergoeding voor pro deo-advocaten moet geherwaardeerd worden.  6. Mijn leven, mijn privacy.  Al sedert 1982 heeft de SP een eigen wetsvoorstel uitgewerkt voor een behoorlijke bescherming van de persoonlijke levenssfeer. Helaas, ondanks alle mooie beloften van de minister van Justitie bestaat er vandaag nog geen wet. Het beginsel dat iedere burger recht heeft op de eerbiediging van zijn privé- en gezinsleven, van zijn woning en zijn briefwisseling moet grondwettelijk vastgelegd worden. Daarnaast is een concrete wettelijke regeling nodig, die steunt op 5 uitgangspunten.  - Er moet een onderscheid gemaakt worden tussen 3 soorten gegevens.    * publieke gegevens die steeds mogen verzameld worden maar niet   gepubliceerd tenzij -met uitdrukkelijke toestemming van de betrokkene:   naam adres, leeftijd, enz.  * gegevens die soms mogen ingezameld worden hetzij omdat de wet  uitdrukkelijk de toelating daartoe heeft verleend (in het bijzonder de strafrechtelijke  gegevens), hetzij omdat de betrokkene uitdrukkelijk en met volledige kennis van  zaken zijn toestemming hiertoe heeft gegeven (medische gegevens gegevens over  sociale bijstand).    * gegevens die niet mogen opgeslagen worden: politieke. Syndicale   mutualistische, culturele en levensbeschouwelijke gegevens, evenals   gegevens over de intimiteit van de persoonlijke levenssfeer.  - Er mag geen databank opgericht worden zonder een voorafgaande vergunning met  vermelding van het doel van de databank, de wijze van verzamelen van gegevens, de  opsomming van de gegevens, de mededeling van gegevens aan derden, de  veiligheids- en controlestelsels, de tijd waarna de gegevens niet meer bewaard,  gebruikt of verspreid (mogen) worden en het gekozen systeem van  automatische gegevensverwerking.  - Elke betrokkene moet op de hoogte gebracht worden van alle gegevens over zijn  persoon, alle onnauwkeurige, onvolledige of onjuiste gegevens kunnen verbeteren en  alle gegevens laten uitwissen die niet volgens de voorgeschreven regels werden  verkregen of die niet nodig zijn voor het doel waartoe het bestand is opgericht.  - Een speciale raad moet strikt waken over de naleving van de wettelijke bepalingen  inzake informatica en voor een effectieve bescherming zorgen.  - Wij verwerpen principieel alle afluistersystemen, bespieding en technieken om    mededelingen te onderscheppen. Uitzonderingen op dit afluister- en   bespiedingsverbod mogen slechts mogelijk zijn in het kader van de   bestrijding van zware criminaliteit en binnen strikte perken (er   moeten ernstige schuldaanwijzingen zijn, de afwijkingen mogen slechts   voor een beperkte tijd toegestaan worden door een rechter, zij gelden   slechts in de plaatsen waarvan vermoed kan worden dat -de verdachte er   aanwezig is of op die telefoonnummers waarvan vermoed kan worden dat   zij door de verdachte (zullen) worden gebruikt. enz.). Om mogelijke   misbruiken te voorkomen moet het parlement jaarlijks volledig   geïnformeerd worden over de praktische toepassing van deze   uitzondering. Uiteraard moet ook de handel in de diverse technische   snufjes die afluisteren en bespieden mogelijk maken, verboden worden.  Vaak bestaat er een tegenstelling tussen de persvrijheid en het geheim van het onderzoek en het recht op privacy van de betrokkenen. De pers, die één van de belangrijkste pijlers van de democratie is, moet beschermd worden door het recht op geheimhouding van de journalist wettelijk te beschermen. Anderzijds moet door justitie een werkelijk informatiebeleid ontwikkeld worden in samenspraak met de beroepsjournalisten. om te voorkomen dat gerechtelijke gegevens op ongeoorloofde wijze zouden verspreid worden. Hierbij moeten deontologische regels worden overeengekomen met het oog op de bescherming van de privacy.  Tenslotte moet onze privacy ook beschermd worden tegen de praktijken van Direct Mail- en Telemarketing bedrijven, o.m. tijdens weekends en feestdagen, 's avonds en 's nachts of als instrument van verkiezingscampagnes.  VEILIGHEID: EEN GERUSTSTELLEND GEVOEL.  Het beleid van de overheid moet erop gericht zijn om het onveiligheidsgevoel bij de bevolking weg te werken. Dit gevoel van onveiligheid is enerzijds het gevolg van een groeiende anonimiteit en van een gebrek, aan houvast en onderlinge solidariteit in ons dagelijks samenleven. Anderzijds wordt onze veiligheid reëel bedreigd door verkeersongevallen, milieuincidenten en kleine straatcriminaliteit. Ook de fraudes en de witteboordcriminatiteit ondermijnen het veiligheidsgevoel. Om daaraan te verhelpen hebhen we niet alleen veiligheidsplannen nodig, maar ook efficiënte en democratisch werkende politiediensten.  1. Veiligheid kan gepland worden.  Het wezen van elk welbegrepen veiligheidsplan is dat men in de eerste plaats maatregelen neemt om incidenten, ongevallen en misdrijven te voorkomen, maar terzelfdertijd het nodige voorziet voor de opvang van de slachtoffers wanneer het toch misloopt en voor het sanctioneren van de schuldigen. Dat gaat zowel op als het om verkeersveiligheid gaat, als om de beveiliging van nucleaire en chemische bedrijven, maar ook als we het hebben over kleine straatcriminaliteit, voetbalvandalisme en misdrijven die samenhangen met druggebruik. In de bestrijding van de onveiligheid en onzekerheid kunnen de mensen zelf een belangrijke bijdrage leveren. Hiervoor moeten zij van de politiediensten aangepaste informatie krijgen over de risico's die zij lopen en die zij zelf kunnen beperken.  1.1. Kleine straatcriminaliteit.  Het voorkomen van kleine misdrijven (diefstallen uit auto's, vandalisme, ...) moet op lokaal vlak en in samenwerking met alle betrokken instanties (politie, sociale werkers, onderwijs....) tot stand komen. In gemeenten met belangrijke criminaliteitsproblemen moet daartoe een lokale criminaliteitspreventieraad worden opgericht. De centrale overheden moeten daarbij een stimulerende en ondersteunende rol spelen. Er moeten meer middelen worden vrijgemaakt voor lokale projecten voor criminaliteitspreventie en voor efficiënte ondersteuning daarvan. Daarnaast moet ons strafrecht zo worden hervormd dat op kleine misdrijven tijdig en met zinvolle, alternatieve straffen kan worden gereageerd.  1.2. Voetbalvandalisme.  Het 5-sporenbeleid ter bestrijding van voetbalgeweld, dat de laatste jaren in gang is gezet. werpt zijn eerste vruchten af en moet onverkort verder gezet worden. Dit slaat op  -   de verbetering van de clubs.  -   de organisatorische aanpak van voetbalwedstrijden (coördinatie,     veiligheidsverantwoordelijken, ticketverkoop....).  -   het professionaliseren van het politieoptreden in de stadions (via     studiedagen en specifieke opleidingen).  -   een alternatieve strafrechtelijke afhandeling van voetbalmisdrijven.  -   de socio-preventieve aanpak in fan-coachingprojecten, zoals in     Antwerpen, Gent en Luik.  1.3. Druggebruik, een sociaal probleem.  Druggebruik is een sociaal probleem, waarbij het erop aan komt om de druggebruikers buiten het criminele wereldje te houden, en de repressieve aanpak tot een minimum te herleiden. De nadruk dient gelegd op drugpreventie. Dit is vooral een zaak van het  gezondheids- en welzijnsbeleid. De politiediensten moeten dan ook nauw samenwerken met het opbouwwerk. het jeugdwerk en de verantwoordelijken voor het kansarmoedebeleid. De politiediensten moeten wel de handel in verdovende middelen hard aanpakken.  1.4. Sexueel en fysiek geweld.  Vrouwen zijn om uiteenlopende redenen gemakkelijker het slachtoffer van sexueel en fysiek geweld dan mannen. De SP wenst dat initiatieven die instaan voor zowel de opvang van slachtoffers van sexueel en fysiek geweld. als voor het voorkomen van dit soort geweld. extra steun zouden krijgen. Vermits de rol van politie en rijkswacht bij aangifte van een dergelijk misdrijf vaak bepalend is voor de manier waarop het slachtoffer deze ervaring verwerkt, dient er bij de opleiding van rijkswacht en politie speciale aandacht te gaan naar de problematiek van sexueel en fysiek geweld op vrouwen. Ook het probleem van ongewenst sexueel gedrag op het werk moet bespreekbaar worden. De SP stelt voor dat zowel werkgevers- als vakbondsorganisaties, ondernemingsraden als vrouwenorganisaties zouden samenwerken om te onderzoeken hoe het probleem van ongewenste intimiteiten op het werk kan bestreden. worden.  1.5. Kindermishandeling.  De laatste jaren komt het begrip kindermishandeling stilaan uit de taboesfeer. Recht op hulp voor mishandelde kinderen en hun gezinnen is echter nog geen algemeen aanvaard principe.  Er dienen passende wetgevende. sociale en pedagogische initiatieven genomen te worden om het kind te beschermen tegen elke vorm van lichamelijk, sexueel en emotioneel geweld en tegen elke vorm van verwaarlozing. Er moet eveneens gedacht worden aan het nemen van maatregelen voor het bevorderen van het lichamelijk en geestelijk herstel en de sociale herintegratie van het kind dat slachtoffer is van mishandeling. Er moet gekozen worden voor hulpverlening die de nadruk legt op de opvang en begeleiding van zowel kinderen als hun ouders. Dit moet zoveel mogelijk gebeuren buiten de strafrechterlijke sfeer.  Als eerste prioriteit geldt de veiligheid van het kind. Crisisinterventie (opvang van mishandelde kinderen in een opvangcentrum of een kinderziekenhuis) kan noodzakelijk zijn voor de behandeling, de rust en het onderzoek van het kind. Daarnaast moet, zonodig gedwongen, hulp geboden worden aan het gezin.  De reactie op kindermishandeling is er dikwijls een van bescherming en derhalve het verwijderen van het kind van zijn ouders. Plaatsing van kinderen in instellingen verhindert mishandeling door hun ouders doch instellingen zijn niet in staat aan de emotionele behoeften van het kind te voldoen. Daarom moet gewerkt worden met de mishandelende gezinnen zodat kinderen terug hun plaats kunnen innemen in het gezin.  Reeds bestaande initiatieven die erop gericht zijn kindermishandeling te voorkomen, te onderkennen, te bestrijden en hulpverlening te bieden dienen extra steun te krijgen.  2. Politie op een andere leest schoeien.  2.1.Van gebroken armen en benen tot assisenzaken: de behoefte aan correcte informatie.  Onder de impuls van de minister van Binnenlandse Zaken heeft de regering grondig werk gemaakt van een reorganisatie van de politiediensten in ons land. Hierdoor kon het vertrouwen van de burger in deze diensten opnieuw hersteld worden.  In het Pinksterplan van 5 juni 1990 heeft de regering reeds een reeks belangrijke maatregelen uitgewerkt: de coördinatie van het politiebeleid, de invoering van een wet op het politieambt, de herwaardering van de functie van de gemeentepolitie, de demilitarisering van de rijkswacht, de controle op de politiediensten en een betere organisatie van het gerechtelijk werk. Die maatregelen moeten in de komende nog verfijnd en aangevuld worden.  2.2. Hervorming van de politiediensten.  We hebben niet zozeer nood aan meer politiemensen, maar wel aan politiediensten de die door een meer doelmatige organisatie en door onderlinge samenwerking en coördinatie in staat zijn beter toezicht uit te oefenen op de veiligheid van de bevolking. Daarom moet het Pinksterplan i.v.m. de veiligheid van de burger voltooid en verder ontwikkeld worden.  2.3. Herwaardering van de gemeentepolitie.  De herwaardering van de gemeentepolitie vergt een betere aanwerving, opleiding en uitrusting, vooral het organiseren van een hechte samenwerking tussen kleine en middelgrote gemeentelijke politiekorpsen binnen politiezones. Daardoor moet een permanente en volwaardige dienstverlening mogelijk worden en moet de gemeentepolitie haar rol als eerstelijnspolitie ten volle kunnen opnemen. De verantwoordingsplicht van de burgemeester voor zijn politiebeleid moet in de wet worden ingeschreven.  De personeelskaders van de gemeentepolitie moeten volledig worden opgevuld, en daarbij moeten bij voorkeur vrouwen aangeworven worden. De politie moet een afspiegeling van de maatschappij zijn en dus moet het aantal vrouwen binnen de korpsen verhogen.  Het statuut van de wijkagent die onontbeerlijk is voor het contact met de bevolking moet geherwaardeerd worden. Overtollige en louter administratieve taken moeten afgevoerd worden, zodat er meer tijd is voor politiewerk.  Waar het politiekorps een volwaardige dienstverlening biedt, zoals in de steden, moet de gemeente een grotere ondersteuning krijgen van de nationale overheid.  2.4. Democratisering van de rijkswacht.  De rijkswacht wordt overgeheveld naar Binnenlandse Zaken en omgebouwd tot een burgerlijke politiedienst waardoor ze zich volledig kan toespitsen op haar eigenlijke politieopdrachten.  De demilitarisering moet ook toelaten dat de rijkswacht geleidelijk aan haar structuur en werking verder decentraliseert en aanpast aan de noden van de bevolking. Tegelijk moet het statuut van de rijkswachters worden aangepast aan dat van een burgerlijke politiedienst. Het personeel moet dan ook vrij kunnen aansluiten bij een vakbond van zijn keuze.  2.5. Specialisatie van de gerechtelijke politie.  De gerechtelijke politie bij de parketten moet haar opdrachten autonoom kunnen uitvoeren in het kader van een globaal opsporings- en vervolgingsbeleid. Het korps moet zijn aandacht kunnen richten op zware vormen van criminaliteit zoals brandstichting, praktijken van koppelbazen en grote fraudes.  2.6. Betere coördinatie van het politiebeleid.  Op lokaal niveau moeten de burgemeesters, de procureur des Konings en de drie grote politiediensten systematisch overleg plegen om tot een samenhangend beleid en een efficiënte onderlinge taakverdeling te komen. Ook op provinciaal niveau moet een gelijkaardig vijfhoeks-overleg tot stand komen.  Verscheidene diensten moeten gemeenschappelijk worden georganiseerd voor de grote politiediensten: de politie- en criminele statistieken, de gerechtelijke documentatie, sommige onderdelen van de opleiding de technische en wetenschappelijke politie en de deelneming aan Europese en internationale initiatieven. Bovendien moeten de bezoldiging en de statuten worden geharmoniseerd en moet een gemeenschappelijk deontologische code worden uitgewerkt. Voor het voeren van gerechtelijke onderzoeken moeten er bijstandsteams of task forces kunnen samengesteld worden tussen de verschillende korpsen. De verkeerspolitie (spoorwegpolitie, zeevaartpolitie en luchthavenpolitie) moeten in de politiediensten met algemene bevoegdheid (rijkswacht en gemeentepolitie) worden geïntegreerd als afzonderlijke gespecialiseerde diensten.  2.7 De wet op de inlichtingendiensten.  De staatsveiligheid en de militaire inlichtingendiensten moeten uit het wettelijk vacuüm worden gehaald. Hun opdrachten, hun gezagsrelaties en hun werkmethoden moeten in de wet worden vastgelegd.  2.8 De controle op de politie- en inlichtingendossiers.  de wetten op de controle op de politie- en inlichtingendiensten, op de private bewakings- en beveiligingsondernemingen en op de privé-detectives werden reeds door het parlement goedgekeurd. We zullen er moeten over waken dat ze ten volle worden uitgevoerd.  2.9 De relatie tussen de politie en migranten.  De relatie tussen de politie en migranten moet verbeterd worden. Dit moet gebeuren door in de opleiding van politieagenten meer aandacht te besteden aan de problemen van het multiculturele samenleven, dor duidelijk op te treden tegen uitingen van racisme binnen de korpsen, door allochtone agenten (of van vreemde oorsprong) in de korpsen op te nemen en door verbindingspersonen aan te stellen binnen de korpsen.  2.10 De internationale politie.  Het nationaal parlement aan het Europees parlement moeten controle kunnen uitoefenen op de besprekingen en de plannen inzake de international samenwerking op het vlak van politie en gerecht en op het toepassing en de uitwerking van internationale verdragen. Ook de besturen van grensgemeenten moeten betrokken worden in de besprekingen met de nabuurlanden.  VAN SOCIALE ZEKERHEID NAAR MILIEUZEKERHEID.  1. Milieu als welvaartsbron.  Milieu is een welvaartsbron die - net als de mens overigens - kan uitgeput geraken. Als de vervuiling groter blijft dan de natuur aankan, zullen de problemen zich opstapelen: de watervoorziening komt in het gedrang de landbouwopbrengsten verminderen, steeds meer ouderen en kinderen krijgen ademhalingsmoeilijkheden, de industriële risico's vergroten, het laatste beetje stilte verdwijnt.  Om de welvaart in de toekomst te kunnen verzekeren, moet het ecologische draagvlak hersteld worden. Samen met de strijd tegen de armoede en een grotere internationale veiligheid is dat de kern van elke duurzame ontwikkeling. Binnen de kortste keren moet dat in een duurzaamheidscenario uitgewerkt worden, met concrete doelstellingen, milieukwaliteitsnormen en actieplannen waaraan het beleid van elke minister (van economie, energie, verkeer, land bouw, wetenschappelijk onderzoek, arbeid en tewerkstelling, gezondheid, enz.) moet getoetst worden. Op die manier moet het milieubeleid geïntegreerd en verweven worden in de rest van het beleid. Dat vergt niet alleen een Vlaams Milieubeleidsplan, dat door de hele Vlaamse regering voorgesteld en uitgevoerd wordt, maar ook een Nationaal Milieubeleidsplan, om het nationale en regionale beleid op elkaar af te stemmen en te richten op Europa en de wereld.  2. Duurzame ontwikkeling.  Er staat veel op het spel. Het gaat om meer dan een lichte bijsturing van het industrieel groeimodel. In het verleden hebben de socialisten gestreden voor een sociaal rechtvaardige verdeling van de welvaart. Het industrieel groeimodel is daardoor menswaardiger geworden. Vandaag komt daar een brede ecologische dimensie bij: duurzame ontwikkeling. De ecologische strijd zal even moeizaam zijn als de sociale strijd omdat hij ingaat tegen ingewortelde gewoontes en vooral tegen gevestigde belangen. Er staat echter te veel op het spel om ook die strijd niet te winnen. Duurzame ontwikkeling veronderstelt een ecologische modernisering en reconversie van de economie, een rechtvaardige verdeling van de lusten en lasten en een radicale democratie.  3. De milieureconversie van de industrie.  Op de lange duur is niets in economisch opzicht verstandig wat in ecologisch opzicht onverstandig is. De ecologische modernisering en reconversie van de economie moet dan ook in alle sectoren en ondernemingen op gang gebracht worden. De mens- en milieuvriendelijke ondernemingen verdienen ongetwijfeld een extra steuntje omdat ze als voorbeeld kunnen dienen hoe het kin, maar voor de rest hebben we geen speciale voorkeur voor grote of kleine ondernemingen. Waar het op aankomt, is dat alle vervuilers voor hun verantwoordelijkheid worden geplaatst. Grote vervuilers, wie aan de bron ligt van de vervuiling en wie geld verdient aan het vervuilen, zullen uiteraard een zwaardere inspanning moeten leveren dan de vele, kleine vervuilers die soms nauwelijks kunnen kiezen voor milieuvriendelijke alternatieven.  Het vastleggen van die verantwoordelijkheden is een delicate aangelegenheid maar we kunnen veel touwtrekkerij tussen de industrie, de landbouw en ieder van ons vermijden door de bronnen van vervuiling zo goed mogelijk op te sporen. Een 2-jaarlijkse "Stand van het Leefmilieu" moet dan ook kunnen steunen op een uitgebreid meet en -snuffelnet.  Een wetenschappelijk programma voor milieubeheer moet niet alleen al die gegevens verwerken, maar ook de ingewikkelde milieumechanismen en kringlopen blootleggen. Zo kan iedereen voor zijn verantwoordelijkheid geplaatst worden. De consumenten zullen hun toenemende milieugevoeligheid moeten omzetten in daden. Maar objectief gezien moeten toch de meeste initiatieven van de ondernemingen en de overheid komen. Wie verantwoordelijk is voor de vervuiling moet er ook iets aan doen. Vooral door in te grijpen aan de bron van de vervuiling. Maar zolang niet alle vervuiling kan voorkomen worden, geldt het principe dat de vervuiler moet betalen voor de sanering. Dat gaat verder dan het loutere principe "de vervuiler betaalt", want dat betekent dat de betaler zich kan vrijkopen en verder kan blijven vervuilen.  4. Een groene produktpolitiek.  Na de overdonderende reclamecampagnes voor fosfaatvrije waspoeders en loodvrije benzine, lijkt het erop dat er nu alleen nog milieuvriendelijke wasproducten en auto's op de markt worden gebracht. Niets is minder waar natuurlijk. Maar om daarop zicht te krijgen moeten we het hele productieproces en de volledige  Levensloop van een produkt systematisch doorlichten. Wetenschappelijk onderzoek milieuaudits, en interne milieuzorgsystemen in de bedrijven zijn daarvoor onontbeerlijk: precies om alle bronnen van verspilling en vervuiling te kunnen aanpakken moeten ze een onderdeel worden van de integrale kwaliteitsnorm in bedrijven. Een brongericht beleid – waarvan een groene productpolitiek de harde kern maakt - is zeker niet gratis, maar is op termijn lonender dan achteraf steeds maar geld te moeten pompen in een opkuisbeleid. Dat betekent dat reeds vanaf de tekentafel, bij het ontwerpen van producten en productieprocessen, milieucriteria moeten ingebouwd worden die strikt moeten nageleefd worden als er geïnvesteerd wordt, als de productie- en arbeidsorganisatie op punt wordt gesteld en als de consumenten in het vizier komen. Die criteria moeten dan ook een voorwaarde zijn van elke vorm van overheidssteun.  Dat vereist ook een nieuwe productfilosofie waarin de producent voor de gehele levenscyclus van het product - van de wieg tot het graf - verantwoordelijk is. In dit kader moet de nadruk gelegd worden op het voorkomen van afval. Voor producten die geschikt zijn voor recyclage of die bij de afvalverwerking voor heel wat problemen zorgen, moet de verplichting bestaan dat de producent ze terugneemt. Een terugnameplicht al dan niet in combinatie met statiegeld, kan een hele stap vooruit zijn: niet alleen voor (glazen) flessen, maar ook voor koelkasten, batterijen, auto's en autobanden, computers, TV's, lampen, motorolie, enz. Ook een milieureclamecode en officiële milieukeurmerken, die waarborgen dat we echt met milieuvriendelijke producten te maken hebben, kunnen hun steentje bijdragen tot een groene productpolitiek.  5. De milieu-industrie en werkgelegenheid.  Het milieu is op zich geen technisch vraagstuk, maar we zullen de schone technologie wel hard nodig hebben om tot doeltreffende oplossingen te komen. De productiemethoden moeten veranderen. Voor schadelijke producten moeten er milieuvriendelijke vervangproducten komen. De radicale aanpak van de milieuproblemen is dan ook een uitdaging om nieuwe mens- en milieuvriendelijke technologieën te ontwikkelen en om een milieu-industrie op te bouwen die voor meer werkgelegenheid kan zorgen. Dat alleen zal echter niet volstaan. De bomen kunnen niet tot in de hemel blijven groeien en er zullen ook activiteiten moeten inkrimpen: denken we maar aan het energieverbruik, het autogebruik, de intensieve veeteelt, de ontgrinding of de rijkgeschakeerde productie van milieugevaarlijke stoffen (zoals PCB's, asbest en vele andere kankerverwekkende stoffen). Zo'n krimp is niet pijnloos: er staan ook jobs en inkomens op het spel. Ecologische reconversie vergt dan ook een goede sociale opvang. Ecologische zekerheid en sociale zekerheid zijn dus erg verweven.  6. Milieu als sociale kwestie.  Milieu is ook en vooral een sociale kwestie. Het is opvallend dat meer arbeiderswijken dan rijkere villawijken bij een drukke weg of een industriezone liggen. En vandaag de dag hebben metaalarbeiders of drukkers nog altijd drie keer meer kans op een beroepskanker dan een kaderlid van een bank of een verzekeringsmaatschappij. Met die ongelijkheid krijgen we ook geregeld te maken als we kijken naar de kosten van het milieubeleid. Zo wegen forfaitaire milieuheffingen zwaarder door voor de lagen inkomens dan voor wie het beter heeft. Daarom verkiezen we gedifferentieerde heffingen op basis van de hoeveelheid waterverbruik, de mate van vervuiling van het water of van het afval, enz. Wie minder vervuilt of afval voorbrengt zal dan automatisch minder betalen. Maar ook dan zijn er nog sociale correcties' nodig. Denken we maar aan milieuheffingen die rekening houden met het kadastraal inkomen, de indexering van lonen en sociale uitkeringen het gratis recht op een minimumhoeveelheid water en elektriciteit, extra steun voor energiebesparingen in sociale woningen, een beter park- en groenbeheer in de oude stadswijken, beter openbaar vervoer waarop vooral pendelaars, jongeren en ouderen aangewezen zijn, enz. Juist om de lagere inkomens te ontzien, is het trouwens aangewezen om een belangrijk deel van het milieubeleid te blijven financieren met progressieve belastingen. Op die manier zullen de sterkste schouders ook de zwaarste lasten dragen.  7. Een krachtige overheid.  Een milieubeleid dat gericht is op duurzaamheid heeft een dynamische overheid nodig die zelf de problemen aanpakt, die duidelijke krijtlijnen trekt waarbinnen de ondernemingen en de markt kunnen opereren, die de bedrijven en de bevolking kan sensibiliseren en die correct de milieuvoorschriften doet naleven. Daarom hebben we een goed werkende milieu-administratie nodig, in plaats van een stramme, gepolitiseerde bureaucratie. Een grondige doorlichting van de Administratie voor Milieu, Natuur- en Landinrichting is niet alleen nodig om de grote werkachterstanden weg- te werken. Zo'n audit is er ook nodig om ervoor te zorgen dat alle beleidsfuncties goed uitgebouwd en gecoördineerd worden meten wat er fout gaat, plannen hoe het moet, vergunningen op tijd afleveren, inspecteren of alles nageleefd wordt, zorgen voor correcte heffingen en de juiste informatie op de juiste plaats brengen. Vooral op het vlak van de metingen en informatie (van de bodemverontreiniging bijvoorbeeld) en van de planning is er een urgentieprogramma nodig.  Een open en soepele milieuplanning vraagt een goed juridisch kader dat de politieke- verantwoordelijkheden duidelijk vastlegt, de inspraak en openbaarheid van de gegevens regelt en de continuïteit waarborgt. Voor de gemeenten en provincies, voor de bevolking zelf en voor de milieuorganisaties is daarbij een belangrijke rol weggelegd. Daarom moeten ze over alle relevante informatie kunnen beschikken en een beroep kunnen doen op milieuexperten. Zonder informatie en deskundigheid is inspraak immers een lege doos.  De overheid kan zich geen enkele zwakke schakel in het beleid veroorloven. De volledige beleidscyclus moet dan ook versterkt worden. Toch zijn er drie schakels die extra versterking nodig hebben: het vergunningsbeleid, de milieu-inspectie en het handhavingsbeleid. Milieuvervuiling en milieufraude worden nog altijd maar met mondjesmaat bestraft, en de kans dat de grote vervuilers gepakt worden is nog altijd heel klein. Een stevig handhavings- en sanctioneringsbeleid (met strengere straffen, internationale afspraken en een herziening van het principe van de verjaring van milieumisdrijven) is dan ook een cruciale schakel in het milieubeleid. Niet alleen omdat het de waarborg is voor de naleving van de milieuwetten, maar ook bij de bevolking het gevoel van veiligheid zekerheid te versterken.  Voor de rest komt het erop aan alle instrumenten van het milieubeleid optimaal in te zetten: normen, heffingen, ecotaxen, statiegelden, groene expansiesteun en productaansprakelijkheid horen allemaal zonder vooringenomenheid in dat rijtje thuis. Meer dan aan welles nietes discussies, hebben we hier behoefte aan een maatschappelijke kosten-baten analyse om snel en zeker te weten welke instrumenten in welke omstandigheden het best worden ingezet.  8. Een open milieubeleid vergt een actieve achterban.  De uitbouw van de sociale zekerheid zou onmogelijk geweest zijn zonder de inzet van de arbeidersbeweging en de massale steun van onderuit. Ook de uitbouw van de ecologische zekerheid heeft zo'n democratisch draagvlak nodig. Het principe dat de sterkste en de vuilste schouders ook de zwaarste milieulasten moeten dragen, is daarvoor de beste waarborg. Maar dat veronderstelt ook een geregeld vijfhoeksoverleg tussen de overheid, de milieu- en consumentenorganisaties, de vakbonden, de ondernemingen en de bevolking. Opdat er geen groeiende kloof zou ontstaan tussen het toenemend milieubewustzijn en het dagdagelijks milieugedrag is het absoluut noodzakelijk om.  -   milieuinformatie ruim toegankelijk te maken (dus ook de     Milieu-effect-rapporten en de oude milieuvergunningen bijvoorbeeld).  -   de kwaliteit van de MER-rapporten te verbeteren en ze te onderwerpen     aan een openbaar onderzoek.  -   de procedure voor het openbaar onderzoek bij     milieuvergunningsaanvragen te verbeteren en aan te vullen met     informatievergaderingen en hoorzittingen.  -   milieuorganisaties vorderingsrecht te geven, zodat ze voor de     rechtbank kunnen opkomen voor iedereen die met het milieu begaan is.  -   actiegroepen, milieuorganisaties en vakbonden mogelijkheden te geven     om op milieudeskundigen een beroep te doen.  -   de vakbonden meer bevoegdheden te geven in de ondernemingsraad en de     comités voor veiligheid en gezondheid als het om het leefmilieu     gaat.  -   de regionale samenwerking tussen vakbonden en milieuorganisaties     (zoals in de Gentse kanaatzone) te stimuleren.  -   en last but not least inspraak en openbaarheid van bestuur op alle     niveaus te garanderen.  HERKENBARE ACTIEPLANNEN.  Voor de SP komt het erop aan de grote milieuproblemen zoals het broeikaseffect de verzuring, de verspreiding van milieugevaarlijke stoffen, de verdroging of de vermesting van het milieu, via duidelijke afspraken op internationaal vlak aan te pakken. Daarbij moet er wel een duidelijke band gelegd worden met de dagdagelijkse milieuproblemen waaraan vele mensen zich terecht ergeren. De stinkende riool, het discolawaai, het ontbreken van groen in de stad, de stinkende varkensstallen, de overdreven snelheid waarmee auto's door de straten razen, de hormonen in ons vlees, de blikjes en plastic flessen die je zelfs op de mooiste plekjes in de natuur tegenkomt en noem maar op. Daarom stellen we 12 actiepunten voor die juist op de wip zitten van die dagelijkse milieuproblemen en de grote milieuthema's voor de komende jaren. De SP-acties hebben niet alleen tot doel problemen op te lossen, maar zijn er uiteindelijk op gericht het leven van de mensen beter -en mooier te maken. En dat kan alleen door een gezonder milieu.  1. Een actieprogramma " Milieu en Gezondheid".  Zoals 100 jaar geleden onze gezondheid een grotere sprong vooruit heeft gemaakt door het gebruik van zeep en zuiver water dan door de toename van het aantal dokters, moeten we ook vandaag de dag beseffen dat onze manier van produceren en consumeren, van leven en werken van groter belang is voor onze gezondheid dan de laatste medische snufjes. Vandaar dat we een actieprogramma “Milieu en Gezondheid" willen opzetten, dat steunt op 3 pijlers.  -   Milieugezondheidszorg moet een onderdeel worden van de eerstelijns     gezondheidszorg (huisartsen, thuiszorg, jeugdgezondheidszorg, Kind     en Gezin, bedrijfsgeneeskunde, ziekenfondsen). Dat vergt zowel     voldoende scholing en bijscholing van huisartsen, consulenten en     bedrijfsartsen op het vlak van milieugezondheid, als de kans om een     beroep te doen op milieuartsen en -experten.  -   Een geïntegreerde gezondheidszorg moet juist op lokaal vlak oog     hebben voor de wisselwerking tussen de gezondheid van de mensen en     milieurisico's (zoals druk verkeer, industriële vestigingen, slechte     huisvesting, de nabijheid van probleemafval, enz. Al die gegevens     moeten in kaart gebracht worden zodat we een beter zicht krijgen op     de risicogebieden en de ongelijke sociale verdeling van de milieu-     en gezondheidsrisico's.  -   Er moeten lokale preventieprojecten opgezet worden (o.m. in Olen, de     Gentse kanaalzone en de Rupelstreek) die meer omvatten dan louter     gezondheidsvoorlichting en opvoeding. Vanuit de eerstelijns     gezondheidszorg moeten er bindende adviezen kunnen gegeven worden     aan de gemeentelijke en Vlaamse overheid op het vlak van     huisvesting, verkeer, inplanting van industrieën, milieunormen,     vergunningsvoorwaarden, enz. Zowel vanuit de begroting voor     gezondheidszorg als vanuit het Mina-fonds moeten daarvoor bijkomende     middelen vrijgemaakt worden.  2. Een actieprogramma "Hou het stil”.  Lawaai is één van die milieuproblemen waarmee iedereen te maken heeft, maar waarmee de "grote politiek" zich al te weinig inlaat. De SP wil daarin verandering brengen. Niet alleen schadelijk lawaai, zelfs niet alleen hinderlijk lawaai moet aangepakt worden. De eindstreep ligt verder en wel bij de kwaliteit van de leefomgeving. Stilte is meer dan de afwezigheid van lawaai. Stilte is de zuivere lucht voor oren. Centraal in een stiltebeleid staat de inrichting van stiltegebieden, waar iedereen de nodige rust en ontspanning kan vinden. Stiltegebieden mogen niet beperkt blijven tot de natuur. Er zijn ook eilandjes van groen en rust nodig in dorpen en steden en in openbare bouwen met een goede geluidsisolatie en akoestische kwaliteit Veel lawaaiproblemen zijn gekend, maar behoeven een resolute aanpak. Een voorbeeld zijn de dancings die zich niet aan de geluidsnormen houden. Een harde repressieve aanpak kan een oplossing zijn, de verplichting geluidsbegrenzers te plaatsen (zodat niet meer lawaai kan gemaakt worden dan toegelaten) helpt waarschijnlijk beter.  3. Een actieprogramma "Milieubewuste Openbare Besturen".  Van de openbare besturen wordt niet alleen verwacht dat ze wat zuiniger omspringen met de open ruimte en de laatste stukjes natuur, maar dat ze ook zelf het voorheft nemen als het om hun aankoopbeleid en groenbeleid gaat. Gemeenten, intercommunales, provincies, parastatalen en administraties moeten dan ook op basis van een milieu-audit kunnen doorgelicht worden. Dat kan heel wat interessante resultaten opleveren. Energiebesparingen, papierrecyclage of het gebruik van milieuvriendelijke bestrijdingsmiddelen door de groendiensten van de gemeenten, zijn maar een greep uit de vele mogelijkheden. De RTT en de Post hebben trouwens reeds het goede voorbeeld gegeven.  4. Een milieudienst voor elke gemeente.  De gemeenten moeten niet alleen het goede voorbeeld geven. Zij moeten ook op de eerste lijn staan om het milieu te beschermen en iedereen wegwijs te maken in de doolhof van milieuwetten, decreten en reglementen. Daarom heeft elke doorsnee-gemeente een milieudienst nodig, terwijl voor kleinere gemeenten de provincies gemeenschappelijke milieudiensten kunnen uitbouwen. Gemeentelijke en intergemeentelijke milieuambtenaren en provinciale instellingen moeten juridisch en technisch advies kunnen geven en kunnen optreden als "een ecologische bemiddelaar". Ze moeten dan ook een politionele bevoegdheid hebben en toegang hebben tot alle gegevens en documenten. De gemeentelijke milieudienst moet volwaardig geïntegreerd worden in de gemeentelijke diensten en de nodige ondersteuning geven aan de milieuadviesraad, die voor een meerderheid moet samengesteld zijn uit lokale milieu- en natuurverenigingen, bewonersgroepen en wijkcomités en voldoende middelen moet krijgen om onafhankelijk te kunnen werken.  Alleen als aan die voorwaarden is voldaan, kan de gemeente de nodige financiële steun krijgen van het Vlaamse gewest voor de goede werking van. de gemeentelijke milieudienst.  5. Bouwstenen voor een gebiedsgericht natuur- en milieubeleid.  De biologische waarderingskaarten en de kaarten van de "Groene Hoofdstructuur Vlaanderen" vertellen ons wat er nog rest aan natuur en wat we nodig hebben aan bossen, valleien en ongeschonden n~uurgebieden om Vlaanderen leefbaar te houden. Die groene plannen moeten meer zijn dan een vrome papieren wens. Het natuurbehoud en de groene plannen moeten doorwerken in de ruimtelijke ordening. En tevens moeten ze een rol spelen bij het ontwikkelen van een gebiedsgericht milieubeleid. Het kan niet de bedoeling zijn mest en milieuvervuiling te spreiden tot Vlaanderen overal vuil, grauw en grijs is. In gevoelige gebieden moeten omwille van mens en natuur strengere milieunormen kunnen gelden.  6. Een actieprogramma "Milieuvriendelijke Prijzen".  Om producenten en consumenten aan te zetten tot een milieuvriendelijk productie- en consumptiegedrag is de SP voorstander van een herziening van de fiscaliteit inzake accijnzen en BTW. Door milieuvriendelijke producten goedkoper te maken en de prijs van milieuschadelijke producten te verhogen, zal de consument overstappen op de goedkopere en milieuvriendelijkere alternatieven en zal de producent zijn productengamma en productieprocessen aanpassen. Zo worden problemen voorkomen, wat altijd beter en meestal goedkoper is dan achteraf de schade te moeten herstellen. Ook milieuheffingen kunnen daarbij een handje toesteken.  Maar de SP heeft ook oog voor de sociale weerslag daarvan. Goedkopere alternatieven zijn immers niet altijd onmiddellijk voorhanden. De inkomsten uit de heffingen kunnen gebruikt worden om gerichte sociale maatregelen te treffen. In elk geval moet de koppeling van de lonen en vervangingsinkomens aan de index behouden blijven. Op langere termijn kan gedacht worden aan een grondige herziening van Ons fiscaal systeem. Zo zou de belasting op arbeid verlaagd kunnen worden, waardoor de inzet van arbeid goedkoper wordt. Meer arbeidsintensief en minder grondstoffen- en energie-intensief produceren kan daardoor aangemoedigd worden, zodat de werkgelegenheid kan toenemen. Uiteraard moet een en ander gebeuren in afspraak met de Europese partners.  7. Een actieprogramma "Arbeidsecologie".  De laatste jaren groeit het besef dat de kwaliteit van het werk en de kwaliteit van het leefmilieu onlosmakelijk verbonden zijn met de kwaliteit van het leven. De SP heeft daarvoor reeds in 1990 een actieprogramma Arbeidsecologie bekend gemaakt. Daarbij werd arbeidsecologie gesitueerd op het snijpunt tussen het arbeidsproces in de ondernemingen en de kwaliteit van het leefmilieu, met de gevolgen voor de gezondheid als centraal aandachtspunt. Intussen werden op het vlak van de beroepsziekten en arbeidsongevallen. van de wetgeving inzake arbeidsgeneeskunde en arbeidsbescherming, de overlegorganen, het vergunningen- en het productiebeleid, het ondersteunend wetenschappelijk onderzoek en de gezondheidszorg een aantal concrete stappen gezet. Maar de weg is lang, nog zeer lang. De tijd van de grote groene theorieën is voorbij. Nu moet gehandeld worden.  -   De bedrijven moeten beter omspringen met de     veiligheidsvoorschriften. Er moet te allen tijde een register     voorhanden zijn van alle producten en stoffen die er op elk moment     in het bedrijf aanwezig zijn. Deze info moet zowel bekend zijn bij     de brandweerkorpsen als bij de civiele bescherming.  -   De daders van milieudelicten mogen de dans niet ontspringen. De     bedrijfsleiding moet persoonlijk aansprakelijk kunnen worden     gesteld. De verantwoordelijke vervuiler moet ook jaren na de feiten     nog kunnen opdraaien voor het opruimen. het saneren en  het vergoeden van de schade.  -   Men moet leren uit de fouten. Wanneer het duidelijk is dat een     bepaald bedrijf sterk vervuilt of ongezond is (door de talrijke     zieke ex-werknemers) moet de bedrijfsleiding verplicht worden om van     deze jobs gezonde en veilige werkplaatsen te maken.  -   Ook de totale arbeidswetgeving moet een milieubad krijgen. Zo kan     het niet langer dat    werknemers die weigeren om milieuovertredingen te begaan wegens   dringende reden en zonder uitkering op straat worden gezet.   Slachtoffers van een beroepsziekte of arbeidsongeval moeten een   reïntegratierecht krijgen. Wanneer ze het zelf willen moeten ze   opnieuw aan de slag kunnen.  8. Geen grondverkoop zonder gifvrije bodem-attest.  De opsporing en sanering van verontreinigde gronden (de black-points) zal nog vele jaren veel werk en geld vragen. We zijn nog niet eens toegekomen aan een grondige en systematische inventarisatie. De hoge kosten voor de sanering van verontreinigde bodems moeten gedragen worden door de eigenaar-vervuiler. Steeds vaker tracht die eigenaar zich te ontdoen van zijn vergiftigde erfenis door de gronden te verkopen aan niets vermoedende burgers. De SP wil de burger beschermen door een gif-vrij-attest verplicht te stellen bij elke overdracht van gronden. Van dit attest moet melding gemaakt worden in de notariële verkoopsakte.  9. Een actieprogramma voor de sanering van de Noordzee, het Schelde- en Maasbekken en alle andere rivieren.  De bescherming van de Noordzee vereist dat alle betrokken landen samenwerken om de afvoer van milieugevaarlijke stoffen via de rivieren op een drastische wijze te reduceren. Tijdens de Derde Noordzeeconferentie werden daarover duidelijke afspraken gemaakt. Ook België moet deze afspraken naleven. Dit vereist dat de gewesten en de nationale overheid op een positieve wijze samenwerken. Een concreet actieplan moet opgesteld worden voor de sanering van het Schelde- en Maasbekken, naar het voorbeeld van het bestaande Actieprogramma voor de Rijn. Ook voor het Ijzerbekken moet het bestaande actieplan uitgevoerd worden. Alle rivieren moeten opnieuw geschikt gemaakt worden voor de oorspronkelijke flora en fauna en voor de bereiding van drinkwater. Het waterkwaliteitsbeleid binnen het Vlaamse gewest moet steunen op een eenvoudige en doorzichtige milieuwetgeving, een striktere controle op de milieuvergunningen, regulerende milieuheffingen die voldoende hoog zijn om de vervuiler ertoe aan te zetten de watervervuiling aan de bron aan te pakken en de snelle uitbouw van de vereiste waterzuiveringsinfrastructuur (riolen, collectoren, waterzuiveringsstations en alternatieve waterzuiverigssystemen). De verbetering van de waterkwaliteit moet op de voet gevolgd worden door een sanering van het slib en de onderwaterbodems van de rivieren. Daarom moet er snel werk gemaakt warden van de lokalisatie en de sanering van de meest vervuilde bodems.  10. Gratis visverloven tot er terug vis in onze rivieren zwemt.  Tegen 1995 moeten alle Vlaamse rivieren aan specifieke kwaliteitseisen (drinkwater, zwemwater, viswater of schelpdierwater) voldoen. Alles wijst erop dat de normen niet zullen gehaald worden tegen de vooropgestelde datum. Dat is geen reden om bij de pakken te blijven zitten. Het beleid moet integendeel versterkt worden. De SP wil daarbij zelfs een 'contract' afsluiten met de vissers zolang er in Vlaanderen niet voldoende zuiver viswater voorhanden is, zullen wij de gebruikers niet meer laten betalen. In afwachting van de resultaten van het waterzuiveringsbeleid, kunnen de activiteiten van de provinciale visserijcommissies betaald worden uit de afval waterheffingen. Aan vissers en andere gebruikers zal pas een vergoeding worden gevraagd als onze rivieren hun natuurlijke functies teruggekregen hebben.  11. Een actieprogramma “Milieu-opleidingen".  Omdat de toekomst bij de jeugd ligt, zal meer aandacht moeten besteed worden aan educatie en vorming op het vlak van milieu en natuur. Natuur- en milieueducatie wordt in ons land nog teveel overgelaten aan vrijwilligers die met veel inzet, maar met weinig middelen aan de grote taak begonnen zijn. In de scholen moeten actieve lesgevers nog al te dikwijls zelf op zoek gaan naar aangepast studie- en didactisch materiaal. De verspreide initiatieven moeten dan ook beter gecoördineerd en ondersteund worden, terwijl milieuzorg ook in het secundair onderwijs een onderdeel moet worden van het takenpakket.  Even belangrijk is de uitbouw van het milieuonderricht dat voor de noodzakelijke geschoolde krachten moet zorgen. Er zat in de toekomst een grote behoefte zijn aan expertise. Onze hogescholen en universiteiten moeten daarop inspelen met vorming en onderzoek op het domein van milieukunde, chemie, toxicologie en gezondheidskunde, biologie en ecologie, milieueconomie, technologie en procestechniek. De overheid moet specifieke opleidingen erkennen en zo nodig bijkomende middelen voorzien om die opleidingen mogelijk te maken.  Daarnaast zal het nodig zijn werknemers om en bij te scholen in het licht van de nieuwe milieutaken en noden van de bedrijven. De VDAB kan hierbij volgens de SP een belangrijke rol spelen. In de opleidingen voor schilders, land- en tuinbouwers, garagisten,... moet aandacht zijn voor milieuvriendelijke productietechnieken, voor een milieuvriendelijk en veilig gebruik van producten, voor afvalpreventie en verantwoorde afvalverwijdering. Door degelijke informatie, vormingsmogelijkheden en overleg kunnen productiearbeiders hun werk veiliger maken en meehelpen de productie minder vervuilend te maken.  12. Een actieprogramma "Gevaarlijke transporten en afvaltransporten".  Het vervoer van gevaarlijke producten is streng gereglementeerd, maar het toezicht laat nogal  eens te wensen over. De controle op de toetsing van milieu- en veiligheidsregels is algemeen een groot probleem, waaraan bij prioriteit iets moet gedaan worden. Zo nodig moeten extra middelen worden vrijgemaakt om de inspectiediensten uit te bouwen en hen de nodige werkingsmiddelen te geven. Eventueel kan vanaf 1992 een beroep gedaan worden op de diensten van de douane. Ook op het vlak van afvaltransporten moet nog veel gedaan worden. Er zijn niet eens tien inspecteurs die de in-, door- en uitvoer van afval in de gaten houden. Wie weet dan waar het afval naar toe gaat en of het op een verantwoorde manier verwerkt, vervoerd of vernietigd wordt?  SLEUTELSECTOREN IN HET MILIEUBELEID: ENERGIE, RUIMTELIJKE ORDENING, VERKEER EN LANDBOUW.  1. Milieu en energie.  Ook in het energiebeleid moet het concept “duurzame ontwikkeling" het leidmotief zijn. Roofbouw op de schaarse energiebronnen om ons huidig buitensporige energieverbruik in stand te kunnen houden, is onaanvaardbaar. Energieverbruik is voor 80% verantwoordelijk voor de huidige problemen van zure regen. Het broeikaseffect wordt voor 50% veroorzaakt door energieverbruik. Een ecologisch verantwoord energiebeleid moet dus een afdoend antwoord bieden op al die aanslagen op het leefmilieu. Duurzame Ontwikkeling wil ook zeggen dat men de toekomstige generaties niet mag belasten met nucleair afval dat duizenden jaren radioactief blijft, en waarvoor er nog steeds geen afdoende oplossingen bestaan. Een verdere nucleaire expansie is dus evenmin te verantwoorden.  1.1. Een ecologisch verantwoord energiebeleid.  Samen met het ontwikkelen van hernieuwbare energiebronnen is een politiek van maximale beperking van het energieverbruik het enige ecologisch verantwoorde antwoord op de problematiek van de zure regen, het broeikaseffect en het nucleair afval. Het aanbod van energie moet dan ook aangepast worden aan dit krimpbeleid. Om een politiek van Rationeel Energie Gebruik (REG) hard te maken, stellen we 6 actiepunten voor.  -   Een uitrustingsplan REG. Tot nu toe werd alleen een uitrustingsplan       opgesteld voor de productie van energie (zoals de bouw van nieuwe       centrales), waarbij de vraag naar energie lang als een niet te       beïnvloeden gegeven werd beschouwd. Voortaan zou de       distributiesector (gas en elektriciteit) per gewest een       REG-uitrustingsplan moeten opstellen, met de acties en       investeringen die de distributiesector plant om het       energieverbruik te doen afnemen.  -   De bevordering van de warmte-krachtkoppeling. Dit systeem waarbij de       restwarmte hij elektriciteitsproduktie nuttig gebruikt wordt voor       industriële processen of voor gebouwenverwarming is zeer       energiebesparend. Deze kleinschalige projecten stuiten tot nu toe       echter op de ontwil van de elektriciteitssector. In navolging van       Nederland, moet het ook in het Vlaamse Gewest mogelijk zijn een       ambitieus programma op te stellen om op deze manier de       elektriciteits- en warmtebehoefte op te vangen.  -   Elektriciteitsbesparing. Om onze fundamentele opties inzake       energiebeleid te kunnen waarmaken, is het absoluut noodzakelijk       dat de groei van het elektriciteitsverbruik drastisch wordt       beperkt. Dit kan door hervorming van het tariefsysteem voor       huishoudelijk verbruik. De tarificatie moet een aansporing zijn om       zoveel mogelijk elektriciteit te besparen. Daarnaast moet een       ontradingscampagne worden opgezet tegen d elektrische verwarming       van woningen, die tot nu toe het elektriciteitsverbruik sterk in       de hoogte heeft gejaagd. Verder moeten er aantrekkelijke       voorwaarden komen voor de levering van elektriciteit door de       zelfproducenten aan het elektriciteitsnet.  -   De vermindering van het energiegebruik in gebouwen. Dit kan door het       nieuwe decreet dat isolatie en ventilatie voor nieuwbouw verplicht       maakt, progressief strenger te maken en ook toe te passen op       andere gebouwen. Daarnaast is er ook nood aan strengere       rendementsnormen voor verwarmingsketels, het stimuleren van       hernieuwbare energiebronnen (zoals passieve zonneënergie) en een       streng energiebeheer van de overheidsgebouwen.  -   Informatie- en sensibiliseringscampagnes. Deze moeten gericht zijn       op een gedragswijziging van consumenten en producenten. In de       bedrijven moet de milieuaudit aangevuld worden met een       energiedoorlichting die resulteert in voorstellen tot       energiebesparing. Voor de gezinnen moeten globale       sensibiliseringscampagnes aangevuld worden door gerichte       informatieverstrekking, o.m. via lokaal ingeplante       energieloketten.  -   Gemeentelijke energieplannen. In tegenstelling tot de organisatie       van het energieaanbod moet de beïnvloeding van de vraag per       definitie gebeuren op gedecentraliseerde wijze. De vraag naar       energie komt immers tot stand door de individuele beslissingen van       miljoenen "beslissingsnemers". De gemeente is daarom, een       onontbeerlijke schakel in het vraagbeleid. Een eerste cruciale rol       voor de gemeentelijke energieplannen is het verzamelen van       gedetailleerde gegevens over energieverbruik ten behoeve van een       gewestelijke gegevensbank.  Wil men ook de mogelijkheden van de hernieuwbare energiebronnen beter benutten, dan moet er nu meer geïnvesteerd worden in het onderzoek en de ontwikkeling van zonne- en windenergie. Ook de elektriciteitsproducenten moeten daartoe een bijdrage leveren.  1.2. Geen nieuwe kerncentrales.  We blijven de bouw van een nieuw kerncentrale afwijzen, omdat de veiligheid van de nucleaire cyclus (van de ontginning van het uranium-erts tot en met de definitieve stockage van het nucleair afval) niet verzekerd is. Recent onderzoek zou zelfs aantonen dat de gezondheidsrisico's van lage doses stralingen tot nu toe onderschat werden.  In deze context is zelfs de vervanging van bestaande oude centrales door nieuwe kerncentrales onaanvaardbaar. Om de vraag naar elektriciteit op te vangen wordt geopteerd voor kleinschalige centrales (zoals hoog renderende stoom- en gasturbines). Deze maken immers een soepele planning mogelijk, waardoor het aanbod beter kan afgestemd worden op de evolutie van de energievraag.  1.3. Geen nucleair kerkhof in Mol.  Inzake het nucleair afval is het onaanvaardbaar dat de streek rond Mol het nucleair kerkhof van België of van Europa dreigt te worden. Dit betekent.  - dat de plutoniumfabriek in Dessel alleen kan worden opengehouden als er voldoende garanties zijn voor de bescherming van het leefmilieu en de veiligheid van de omwonen den en de werknemers.  - dat er snel een beslssing wordt genomen over het afval dat uit La Hague zal terugkomen na opwerking.  - dat voor de toekomst ook de Optie "niet-Opwerking" (het niet recycleren van de nog bruikbare uranium en plutonium uit de opgebruikte kernbrandstof) moet overwogen worden.  - dat geen buitenlands afval in België meer wordt behandeld.  Inzake hoog-radioactief afval is het in de huidige stand van het wetenschappelijk onderzoek nog niet zeker of de ondergrondse berging in de kleilagen van Mol wel mogelijk is in veilige omstandigheden. Verder onderzoek is dus nodig vooraleer een keuze wordt gemaakt. Ook inzake laagradioactief afval moet nog heel wat studiewerk gebeuren om een veilige definitieve berging te kunnen garanderen.  1.4. Een economisch verantwoord energiebeleid.  Energie is een belangrijke kostenfactor voor de ondernemingen, die in de eerste plaats in de hand moet genouden worden door een consequente politiek van energiebesparingen. Inzake energietarieven verzet de SP zich tegen een politiek van lage tarieven voor de bedrijven, als dit ten koste gaat van de tarieven voor de gezinnen. Zo'n kunstmatige lage tarieven voor bedrijven geven slechts een kortstondig concurrentievoordeel, aangezien zij geen motivatie zijn voor de omschakeling naar een energiezuinige industrie. De SP is voorstander van correcte energieprijzen. Dit houdt in dat alle indirecte kosten (en dan vooral de milieukosten) in de prijzen doorgerekend worden. Hier is een cruciale rol weggelegd voor de Europese Gemeenschap om zo'n beleid te coördineren. De stabiliteit van de bevoorrading moet een constante bekommernis zijn van het energiebeleid. De bevoorradingsproblematiek moet dan ook bekeken worden in het kader van de Noord-Zuid verhoudingen. Daarom pleiten we voor lange termijnovereenkomsten tussen olieproducerende en olieverbruikende landen, waarbij de bevoorradingszekerheid op lange termijn gekoppeld wordt aan een stabiele en billijke prijs voor de producerende landen.  1.5. Een sociaal energiebeleid.  De energiekosten wegen zwaar door op gezinsbudget van de laagste inkomens. Ook hier kan met energiebesparingen het beste resultaat bereikt worden. Probleem is dat mensen met een laag inkomen vaak niet de mogelijkheden hebben om de investeringen daarvoor te doen. We pleiten dan ook voor specifieke steunmaatregelen voor de lagere inkomens. Ook voor huurders die hun huurhuis willen isoleren moeten er aangepaste maatregelen komen. Iedereen moet daarvoor terechtkunnen bij een gemeentelijk energieloket. Ondanks de voorbije inspanningen van de distributiesector, komen afsluitingen van gas- en elektriciteitsmeters nog veel te veel voor. Voor de SP is het recht op een minimale energievoorziening een onderdeel van de Rechten van de Mens, dat verder moet uitgebreid worden.  2. Ruimtelijke ordening.  De ruimtelijke ordening is in Vlaanderen ernstig ziek. De gevolgen voor de open ruimte zijn desastreus: vorig jaar telde Vlaanderen voor het eerst meer bebouwde dan onbebouwde percelen, met alle gevolgen vandien. Hoge kosten voor infrastructuur, een toename van het autoverkeer, verkeersonleefbaarheid, geschonden landschappen en natuur. De gemeentelijke richtnota's inzake de gewestplannen liegen er niet om. Elk dorp wil zijn KMO-zone en nog meer lintbebouwing. Kortom, wil men in Vlaanderen de nog resterende open ruimte vrijwaren om dit land enigszins leefbaar te houden, dan moet de dagjespolitiek stoppen en moet er in de eerste plaats een globale toekomstvisie ontwikkeld worden op het gebruik van de ruimte in Vlaanderen. Dan pas kan er sprake zijn van een aanpassing van de gewestplannen, waarbij er voorafgaand ook een MER-rapport moet opgesteld worden.  2.1. Een Structuurplan voor Vlaanderen.  Er zullen op korte termijn een pak miljoenen moeten vrijgemaakt worden om het nodige studiewerk uit te voeren om het Structuurplan voor Vlaanderen op te maken. Dit structuurplan zet de grote lijnen uit voor het gebruik van de ruimte voor de industrie, landbouw, recreatie, natuur, wonen. Dit structuurplan moet een wettelijke, decretale basis krijgen, zonder daarom in star immobilisme te vervallen. De gewestplannen moeten echter blijven bestaan als plannen met verordenende kracht om een juridische bescherming te bieden aan de zwakke functies in het ruimtegebruik. Er moet een moratorium komen voor de SPA's die op onverantwoorde wijze de open ruimte aantasten. Villa's die onder het mom van landbouwbedrijven in landbouwgebieden ingeplant worden, mogen geen kans meer krijgen. Ook de opvulregel moet afgeschaft worden want die geeft alleen maar aanleiding tot misbruiken. Als alle afwijkmogelijkheden en achterpoortjes zullen afgeschaft zijn, kunnen wij met meer gemoedsrust de gemeenten hun normale, logische rol in de ruimtelijke ordening laten spelen.  In groene bestemmingen en landschappelijk waardevolle landbouwgebieden, mogen geen afwijkende SPA's meer toegestaan worden om de realisatie van de groene hoofdstructuur voor Vlaanderen niet te hypothekeren.  2.2. Van natuurbehoud naar natuurontwikkeling.  Het volstaat niet de natuur te behouden en te beschermen. Er moet meer ruimte komen en er moeten meer kansen gecreëerd worden voor natuur en natuurontwikkeling. De natuurlijke loop van rivieren herstellen, moerassen m valleigronden inschakelen in het beheer van waterhuishouding, bosgebieden en delen va stadsparken ontwikkelen tot meer natuurlijke biotopen zijn slechts enkele voorbeelden. Er moet meer natuur komen in de stad, bermen moeten kunnen uitbloeien tot Waardevolle verbindingswegen, in landelijke gebieden moet de natuur zich kunnen ontwikkelen en uitbreiden. Er is vandaag in Vlaanderen te weinig natuur om ten volle van de sociale, educatieve, recreatieve functies ervan gebruik te kunnen maken. Als we niet voor meer natuur kunnen zorgen, ;al wat er rest noodgedwongen alleen nog maar een museumfunctie hebben.  In ecologisch belangrijke gebieden zoals valleigebieden, moeten de landbouwers, via beheerscontracten en -overeenkomsten, voor hun inkomstenverlies gecompenseerd worden. Dit geldt ook voor de landbouw in belangrijke cultuurlandschappen of voor het behoud van kleine landschapselementen die in de monumenten- en landschapszorg al te snel vergeten worden. Omdat ecologisch belangrijke gebieden meestal de grenzen van de gemeente overschrijden, moet ook de samenwerking tussen de gemeenten versterkt worden. Ook provincies moeten hier een rol spelen. Dit kan uitmonden in landschapsparken, waarin de betrokken gemeenten in samenwerking met milieuverenigingen een gezamenlijke visie uitwerken op het ruimtelijk beleid, de bescherming van kleine landschapselementen, de samenwerking met de boeren, het behoud van stiltegebieden, enz.  Vlaanderen moet snel zijn achterstand inhalen inzake het beschermen van zijn waardevolle monumenten en landschappen. Dat vergt niet alleen een juridische bescherming maar ook een doorgedreven sensibilisering van de eigenaars en de gemeenten. De stadsontwikkelingsprojecten die erop gericht zijn om de verkrotte historische binnensteden en 19e eeuwse uitbreidingen te herwaarderen en zo te vrijwaren voor de toekomst moeten dringend een kans krijgen. Via leefbare stadskernen kan trouwens ook de druk op bet landelijk gebied verminderd worden.  In dit kader past ook het actieplan voor de revalorisatie van de meer dan 100 zandontginningsputten in Vlaanderen. Zij moeten een zinvolle nabestemming krijgen als natuurgebied of als waterrecreatiegebied.  2.3. Eigentijdse decreten voor de ruimtelijke ordening, de landinrichting en de stadsinrichting.  De bestaande wet van 1962 op de ruimtelijke ordening en de stedebouw vertoont tekenen van "de tand des tijds". Mede voor de uitholling van deze wet die gebeurde door verscheidene kleine decreten en besluiten, lijkt het moment geschikt om een nieuw decreet te maken. Dit decreet moet deel uitmaken van een drieluik. Voor de stadsinrichting zijn immers specifieke werkingsinstrumenten nodig (recht van voorkoop, de onbeheerdverklaring, een totaal nieuw gecoördineerd subsidiebeleid,...), net zoals voor de landinrichting (waar landbouw, recreatie en natuurbehoud met elkaar moeten verzoend worden).  2.4. Grote bouwovertredingen sanctioneren.  De tolerantie t.o.v. bouwovertredingen is bijzonder groot, zowel bij de publieke opinie als in de politieke wereld. Bovendien duurt het soms jaren voor een vonnis geveld wordt, dat bovendien zelden of nooit wordt uitgevoerd. Het afbouwen van de dienst voor toezicht en beteugeling binnen de Administratie voor Ruimtelijke Ordening en Leefmilieu in de jaren ‘80 is daar zeker niet vreemd aan. Maar ook het herdenken van het begrip bouwovertreding dringt zich op. Het kan toch niet dat de rechtbank na 5 jaar procederen de afbraak beveelt van een verkeerd geplaatst muurtje van 50 cm hoog, terwijl illegaal gebouwde appartementsgebouwen zelfs niet eens geverbaliseerd worden. Ook hier zijn prioriteiten in het straf- en vervolgingsbeleid meer dan nodig.  3. Verkeer en verkeersleefbaarheid.  Het mobiliteitsprobleem wordt te veel herleid tot het fileprobleem. Het mobiliteitsprobleem situeert zich vooral op het vlak van de vekeersveiligheid en -leefbaarheid. De verwachte groei van de mobiliteit tast de leefbaarheid en veiligheid steeds meer aan. Jaarlijks vallen op onze wegen meer dan 20.000 doden en zwaargewonden. Het aantal doden per miljoen inwoners is voor België bijna de helft zo hoog als in Nederland. 198 t.o.v. 105. Daarenboven blijkt dat de laatste jaren de afname van het aantal verkeersdoden in België veel kleiner is dan in Nederland en Duitsland.  De toename van de mobiliteit brengt de leefbaarheid in het gedrang. Daartoe behoren zowel het gevoel van onveiligheid. de stank- en geluidsoverlast, de verschraling van de straatomgeving, de overheersende rol van het gemotoriseerde vervoer in het straatbeeld als het ontbreken van comfortabele voetpaden en fietspaden. De groeiende mobiliteit is ook verantwoordelijk voor de verdere aantasting van de open ruimte, landschapsverstoring, barrièrewerking, verstoring van de waterhuishouding en aantasting van gebouwen en monumenten.  De grotere mobiliteit zorgt ook voor bereikbaarheidsproblemen. De filevorming is daarvan een tastbaar bewijs. Voor deze filevorming is niet alleen het woon-werkverkeer verantwoordelijk ook het goederen- en recreatieverkeer. Het dichtslibben van het verkeer in en rond de steden stelt het bereikbaarheidsprobleem in al zijn scherpte. Voor België en vooral voor de Vlaamse havens is de bereikbaarheid een conditio sine qua non. Uiteraard kan de bereikbaarheid niet alleen meer uitgedrukt worden in autobereikbaarheid. Het huidige verkeersbeleid, dat voornamelijk autogericht is, moet vervangen worden door een beleid dat gericht is op alle vervoerwijzen, die mekaar moeten aanvullen.  De bereikbaarheid heeft ook een sociale dimensie. Het louter afstemmen van de bereikbaarheid op het autoverkeer leidt tot het sterk beperken van de mobiliteit van een hele groep mensen. Jongeren, ouderen. niet-auto-bezitters en mensen met een handicap.  3.1. De krachtlijnen voor een globaal mobiliteitsbeleid.  Een globaal mobiliteitsbeleid moet voor ons steunen op 5 krachtlijnen.  1.  Het recht op mobiliteit moet voor iedereen verzekerd zijn en     blijven. Dit recht op mobiliteit is echter geen absoluut recht en     mag niet ten koste gaan van de veiligheid, het milieu, de resterende     open ruimtes en de leefomgeving.      De onbelemmerde groei van de automobiliteit moet doorbroken worden.     Het gemeenschappelijk vervoer en de veiligheid en het comfort van     voetgangers en fietsers moeten gestimuleerd worden. Dit moet leiden     tot een echte trendbreuk in het beleid.      In elk mobiliteitsbeleid moet de nadruk liggen op een drastische     vermindering van het energieverbruik en op het terugdringen van de     luchtverontreiniging en het lawaai.      De lokale overheden hebben een belangrijke rol te spelen in het     uitwerken van een efficiënt en dynamisch mobiliteitsbeleid (o.m. via     een gemeentelijke verkeerscommissie). Iedere beleidsinstantie moet     haar verantwoordelijkheid opnemen, rekeninghoudend met de     noodzakelijke coördinatie op elk niveau. Om dit mogelijk te maken     pleit de SP voor de vervoersregio als organisatiestructuur.      Tenslotte mag het mobiliteitsbeleid niet leiden tot bijkomende     discriminaties. De mobiliteitsmogelijkheden van bejaarden,     gehandicapten en kansarmen moeten dan ook verzekerd worden.  3.2. Een grotere verkeersveiligheid.  Het verhogen van de verkeersveiligheid hangt samen met het afremmen van de automobiliteit en het bevorderen van het openbaar vervoer en het langzaam verkeer. Veel autoverplaatsingen gebeuren momenteel omdat andere vervoermiddelen te onveilig zijn of niet voldoende flexibiliteit bieden. Een typisch voorbeeld zijn de kinderen die naar school gebracht worden. Men voert de kinderen met de auto naar school omdat de wegen te fietsonvriendelijk en te onveilig zijn. Daardoor creëert men nog meer automobiliteit die voor nog meer onveiligheid zorgt voor de resterende zwakke weggebruikers. Deze spiraal moet doorbroken worden door doelbewust te investeren in de veiligheid van voetgangers en fietsers. Een belangrijk deel van de huidige autoverplaatsingen kan immers te voet of met de fiets afgelegd worden.  Het beveiligen en bevorderen van het fietsverkeer betekent niet alleen dat de auto minder voor korte afstanden gebruikt wordt. Door naar het station of de bushalte te fietsen of te lopen, kunnen ook en vooral in het woon-werkverkeer veel autokilometers bespaard worden. Eenmaal men met de auto van huis vertrekt, ligt het immers voor de hand om door te rijden in plaats van over te stappen op een ander transportmiddel (bus, tram, trein, car- of buspooling). Door te fietsen of te lopen naar het station of de bushalte kan dat vermeden worden. Om de automobiliteit te verminderen moet ook de ruimtelijke ordening anders aangepakt worden, o.m. via stadsvernieuwing een uitbreidingsbeleid en een lokatiebeleid van bedrijven volgens het Nederlandse A-B-C-model (dit betekent ondermeer dat bedrijven met veel werknemers het best dicht bij een goede spoorwegverbinding worden ingeplant, terwijl bedrijven me een grote aan- en afvoer beter thuishoren in de buurt van verkeersknooppunten).  Bij aanleg of heraanleg van wegen moet de klemtoon gelegd worden op de verkeersveiligheid en de verkeersleefbaarheid. Het bevorderen van de doorstroming van het autoverkeer is hieraan ondergeschikt. De SP pleit voor het versneld herinrichten van belangrijke verkeerswegen door de dorpskommen. In deze doortochtenprojecten moet de  verkeersleefbaarheid centraal staan. Het wijzigen van de infrastructuur moet vooral tot doel hebben om de verkeersdominantie van de auto op het langzaam verkeer stelselmatig af te bouwen.  Binnen de bebouwde kom moet de nadruk gelegd worden op zone 30 en op doortochtprojecten. Buiten de bebouwde kom moeten gescheiden, verhoogde fietspaden en beveiligde kruispunten (met fietssluizen en rotondes centraal staan.  Veel verkeersonveiligheid hangt ook samen na de enorme groei van het aantal vrachtwagens die steeds langer en zwaarder worden en met het rijgedrag van de vrachtwagenchauffeurs, die meestal onder zware prestatiedruk staan. En goede sociale bescherming van de vrachtwagenchauffeurs zal dan ook de verkeersveiligheid ten goede komen. Maar daarnaast zijn er ook maatregelen nodig op het vlak van de maximale aslast, de rijperiodes, de maximale snelheid en het vervoer van gevaarlijke goederen (die veel veiliger langs het spoor en het water kunnen vervoerd worden).  De SP pleit voor strenge en effectieve snelheidscontroles. Wettelijk geregelde onbemande controles en snelheidbekrachtigers in alle voertuigen kunnen ertoe bijdragen dat de gewenste snelheid gerespecteerd wordt.  Het verkeersreglement moet aangepast worden met het oog op het verhogen van de verkeersveiligheid van de zwakke weggebruikers en het verbeteren van de kwaliteit van de leefomgeving. De huidige aansprakelijkheidsregel wordt dan ook best vervangen door een objectieve verkeersaansprakelijkheid ten voordele van fietsers en voetgangers.  Tenslotte moet ook het rijbewijs met punten zo snel mogelijk ingevoerd worden en moet het rijden onder invloed veel strenger aangepakt worden. Door het inleggen van bussen en taxi's mag dat geen belemmering zijn om eens een stapje in de wereld te zetten. Veel pret en veilig thuiskomen kunnen immers best samengaan.  3.3. Het verkeer moet leefbaar blijven.  De SP stelt vast dat strengere emissienormen, minder vervuilende en energiezuiniger auto's en alternatieve brandstoffen absoluut noodzakelijk zijn, maar toch de gevolgen van het autoverkeer op het leefmilieu niet ten gronde kunnen oplossen. De verzuring, het broeikaseffect en de smog kunnen enkel aangepakt worden indien men het aantal autokilometers kan beperken.  Het stimuleren van het gemeenschappelijk personenvervoer en van het gecombineerd goederenvervoer is dan ook een absolute prioriteit. Dat vergt niet alleen belangrijke investeringen, maar ook een correcte verdeling van de werkelijke transportkosten tussen het louter individueel vervoer en het gemeenschappelijk vervoer.  Daarom ook pleiten we voor de compacte stad waarbij de herverdeling van de verkeersruimte en de verdichting van woon- en terwerkstellingsruimten centraal staan. Dat moet aangevuld worden met specifieke projecten zoals zone 30, woonerven, winkel wandelstraten en doortochtenprojecten die de kwaliteit van de leefomgeving enkel maar kunnen verhogen en de veelzijdige functies van -straten en pleinen boven de huidige, eenzijdige verkeersfunctie stellen.  Buiten de bebouwde kom moet de verkeersveilige inrichting van kruispunten versneld worden aangepakt. Via fietssluizen, voorgift voor fietsers, langere oversteektijden voor voetgangers en een aangepaste infrastructuur voor mindervalide mensen moeten zowel de verkeersveiligheid als de leefbaarheid in onze steden en dorpen kunnen verbeterd worden. Verkeersleefbaarheid betekent uiteraard ook dat de weerslag van de SST op het milieu en de woonomgeving zoveel mogelijk moet beperkt worden (o.m. via een tunnel te Lembeek).  3.4. Een betere bereikbaarheid.  Voor de SP moeten vooral de spoorwegen en het stads- en streekvervoer een oplossing bieden voor het woon-werkverkeer. De mobiliteitsproblematiek kan voor de SP pas opgelost worden indien de spoorwegen en het stads- en streekvervoer uitgebouwd worden tot moderne vervoersmaatschappijen. De reiziger moet bij deze uitbouw centraal staan. Het verhogen en waarborgen van het comfort komt daarbij op de eerste plaats. Elke treinreiziger moet over een comfortabele zitplaats beschikken. De reiziger moet op eenvoudige en moderne manier de nodige informatie kunnen bekomen. In deze optiek is een moderniseringsplan voor de stations en de stopplaatsen primordiaal.  Voor de SP moet de exploitatie van het spoor en het streekvervoer aangepast worden aan de eisen op het vlak van infrastructuur, capaciteitsverbeteringen en snelheidsverhogingen. Het globale aanbod voor de reizigers mag daarbij niet verminderd worden. Voor het goederenvervoer is er dringend een moderniseringsplan nodig, zodat de dalende trend van het goederenvervoer per spoor kan omgebogen worden.  De aansluiting tussen het spoor en het streekvervoer vormen de zwakke schakel in het openbaar vervoersysteem. Voor de SP zijn een verbetering van de frequentie, een afstemming van de beide vervoerswijzen, een verbetering van de informatie aan de reizigers en het aanbieden van een gecombineerd vervoerbewijs de belangrijkste uitgangspunten van een nieuwe vervoerpolitiek.  Wat het streekvervoer betreft, pleit de SP voor een aantrekkelijk kwaliteitsproduct. De complementariteit van de vervoersystemen is daarbij een belangrijke doelstelling. Het moet daarenboven een voldoende basisaanbod bieden dat voor iedereen ruim beschikbaar is. Enkel op deze wijze kan een duale mobiliteitsmaatschappij voorkomen worden.  De aansluitingen trein en privé-vervoer en treintaxi moeten eveneens aangepast worden aan de noden. Voor de SP is carpooling een vervoerwijze waarmee de. automobiliteit tot een aanvaardbaar niveau kan worden gebracht. Carpooling is een complementaire vervoerwijze die vooral in die gebieden waar het streekvervoer geen valabel alternatief kan bieden, moet gestimuleerd worden.  4. Milieu is de grote troef voor de familie landbouwbedrijven.  Het landbouwbeleid van de laatste dertig jaar heeft niet alleen de familiale bedrijven in de kou laten staan, maar heeft ook de landbouwers verplicht steeds meer intensieve productiemethoden toe te passen met alle milieugevolgen vandien. Een oplossing hiervoor is niet eenvoudig, maar voor de SP is het fundamenteel dat de inkomensgarantie voor de boer losgekoppeld wordt van de geproduceerde hoeveelheid. Ook het inkomen van de familiale bedrijven moet verzekerd worden, maar dat is enkel betaalbaar wanneer de grote producenten niet langer ongestoord hun productie kunnen blijven uitbreiden. De Vlaamse boer van de 21ste eeuw zal iemand zijn die niet alleen voedsel voortbrengt. Het zal iemand zijn die ook het milieu en de natuur beschermt, het landschap in stand houdt, de open ruimte beheert en daar een stuk inkomen uit puurt.  4.1. Het Europees landbouwbeleid.  De hervormingsplannen van Europees Commissaris Mac Sharry beantwoorden helemaal niet aan onze bekommernissen Het werk moet dan ook overgedaan worden.  Het evenwicht in de EG-begroting moet hersteld worden door een afbouw van de waanzinnige subsidiepolitiek en een krachtige aanpak van de fraude.  Gezondheidsvoorschriften mogen geen alibi zijn om de concurrentie tussen de lidstaten te verstoren. De harmonisatierichtlijnen op het vlak van gezondheid moeten dan ook door alle lidstaten in hun nationale wetgeving omgezet worden.  Nu wordt nog maar 10% van de Europese landbouwbegroting gebruikt voor het structuurbeleid, terwijl 90% besteed wordt aan het ondersteunen van de prijzen. Er moeten dan ook dringend structurele maatregelen genomen worden om de vakbekwaamheid in de land- en tuinbouw te verhogen en het gebruik van moderne en milieuvriendelijke technieken en methodes te bevorderen.  Er is een productiebeheersing nodig aan gegarandeerde prijzen. Zo kunnen de centen die nu besteed worden aan de productie, opslag, verwerking en afzet van overschotten, direct gebruikt worden om de boeren een inkomensgarantie te geven.  4.2. Het grondbeleid.  Als SP pleiten we voor een maximaal behoud van het landbouwareaal en de open ruimte. Dit moet een prioritaire doelstelling worden van het ruimtelijk beleid in Vlaanderen. Daarnaast hebben we een openbare pachtbank nodig die een sleutelpositie inneemt tussen de grondeigenaars en de pachters. De pachtbank moet ervoor zorgen dat via een billijke pachtprijs en een objectieve toewijzing van de gronden gestreefd wordt naar een rationele spreiding van de bedrijfsgrootte en een rendabele concentratie van gronden voor het familiaal bedrijf.  4.3. Een milieuvriendelijke landbouw.  De verdere industrialisering van de landbouw, waarin steeds grotere bedrijven en de agrobusiness de landbouw in handen nemen, tast steeds meer het milieu aan. Daarom pleit de SP voor.  -   het stimuleren van extensieve landbouw in kwetsbare gebieden,     waarbij ervoor gezorgd wordt dat het inkomen van de landbouwers     gevrijwaard blijft.  -   beheersovereenkomsten en beheersvergoedingen voor het     agrarisch-ecologisch medegebruik van de open ruimte.  -   het stimuleren van milieuvriendelijke investeringen om     mestoverschotten te voorkomen.  -   een milieuheffing op kunstmeststoffen en veevoeders (o.m. op fosfor,     stikstof en graanvervangers).  -   het stimuleren van geïntegreerde bestrijdingsmethodes, die een     minimale milieubelasting meebrengen en de rendabiliteit van de     familiale bedrijven niet aantasten.  -   strengere uitbatingsnormen voor de varkenshouderij, de kalversector     en de pluimveesector.  -   strengere controles op het toedienen van hormonen en     groeibevorderaars.  -   en tenslotte is er speciaal in de tuinbouw meer aandacht nodig voor     recyclage van niet-organisch afval, compostering van organisch afval     en geïntegreerde bestrijdingstechnieken.  Op die manier willen we ingaan tegen het adagio om steeds meer te produceren met steeds minder boeren. Wat we willen is een kwalitatieve landbouw, geïntegreerd in het milieu- en natuurbehoud, waarbij het familiaal bedrijf centraal staat. De democratisering van de landbouworganisaties moet daar borg voor staan.  ONDERWIJS.  Om volwaardig deel te nemen aan de complexe en snel veranderende maatschappij van vandaag moet men zijn hele leven lang voortdurend nieuwe dingen leren. De uitdagingen voor de toekomst liggen op het vlak van de kwaliteit van het onderwijs en de manier waarop dit onderwijs mensen kansen geeft om volop deel te nemen aan het maatschappelijk leven. Onderwijs mag dus nooit herleid worden tot een soort beroepsvorming. Een aantal elementen zijn van essentieel belang in de opleiding van een echt participant in de technologische maatschappij. Communicatieve vaardigheden, kritisch denken, interpersoonlijke vaardigheden, besluitvorming in de maatschappij, ethiek en waarden, ecologisch denken, mondiale vorming.  Om dit onderwijs bovendien toegankelijk te maken voor elk individu is een verhoogde participatie van sommige achtergebleven groepen nodig. Democratiseren van de toegang tot het onderwijs is aan iedereen het recht geven het onderwijs van zijn keuze en begaafdheid te volgen zonder financiële of andere drempels. Dit recht is verre van gerealiseerd.  Eerst en vooral moet hier opgemerkt worden dat elk onderwijsstelsel zijn eigen intrinsieke waarde en finaliteit heeft. Universitair onderwijs is niet de hoogste onderwijsvorm die door elkeen moet nagestreefd worden. De waarde, zelfs de marktwaarde, van een afgestudeerde in het technisch onderwijs, of het technisch hoger onderwijs is zeker zo groot als die van een universitair gediplomeerde. De status jammer genoeg niet.  Om de participatie van jongeren uit lagere socio-economische groepen (o.m. van migrantenenkinderen) te verhogen moet een stimuleringsbeleid worden uitgewerkt. De SP vindt dat de overheid structuren moet opzetten en de middelen moet ter beschikking stellen om dit voor alle kinderen in de meest gunstige omstandigden waar te maken. Tijdens de voorbije regeerperiode is er in het onderwijs in Vlaanderen veel veranderd. Na de communautarisering werd de ruwbouw van het Vlaamse onderwijshuis voor het grootste deel afgewerkt. De SP heeft daartoe zeker haar steentje bijgedragen. Er blijft echter nog heel wat werk te doen. De nieuwe structuren moeten bestendigd worden. Daarbij denken wij in de eerste plaats aan de Autonome Raad voor het Gemeenschapsonderwijs die wij zowel lokaal als centraal zullen blijven steunen in zijn streven om de wervingskracht en de uitstraling van het Gemeenschapsonderwijs te vergroten. De nieuwe decreten hebben het geheel er niet eenvoudiger op gemaakt. Net per net en niveau per niveau moeten de nieuwe decreten, de oude regels die bleven bestaan en, niet in het minst, heel wat overgangsbepalingen doorgelicht en uitgezuiverd worden op dubbel gebruik, overlappingen en contradicties. Deze uitzuivering moet leiden tot grotere autonomie van de lokale scholen en minder bureaucratie. Daardoor moet zowel Op het lokale als op het centrale vlak opnieuw meer tijd vrijkomen voor de pedagogische opdracht van het onderwijs. De ruwbouw is echter nog niet helemaal af. Na de universiteiten moeten ook het hoger onderwijs van het lange type en de volwasseneneducatie, een volwaardig decreet krijgen.Goed onderwijs staat of valt met de kwaliteit van het onderwijzend personeel. De herwaardering van het onderwijzend personeel en de hervorming van de opleiding worden één van de belangrijkste opdrachten voor een volgende Vlaamse Executieve.  1. Kwalitatief' onderwijs.  1.1. Een stevige basisopvoeding.  Opvoeding begint vanaf de eerste dag in de kleuterschool. De onderwijzers in het basisonderwijs en de leerkrachten in de eerste graad van het secundair moeten er vooral voor zorgen dat gemeenschapszin en kritisch denken bij de kinderen maximaal ontwikkeld worden. Zij moeten daarbij veel meer aandacht besteden aan de persoonlijkheidsvorming, de creativiteit en de spontaniteit dan aan de reproductie van kennis. Niet aan het product maar aan het groeiproces moet aandacht besteed worden.  Het onderwijsvoorrangsbeleid moet verder uitgebreid worden naar alle scholen met veel kansarme Vlaamse leerlingen en migrantenleerlingen. Kinderen die met weinig leervaardigheid aan hun schoolloopbaan beginnen, hebben recht op extra ondersteuning. Hiertoe moeten de nodige middelen ter beschikking gesteld worden op financieel, sociaal en pedagogisch vlak. Zo ligt het voor de hand dat taalvaardigheid één van de basisvaardigheden is om te kunnen leren in een schools milieu.  1.2. Vernieuwde aandacht voor het technisch en beroepsonderwijs.  Ook in het pedagogisch project van het secundair onderwijs moet de volledige ontplooiing centraal staan. Volledige ontplooiing omvat, ontwikkeling van leervaardigheid, sociale vaardigheden en sociale weerbaarheid, creatieve en fysische vaardigheden. Dit algemeen pedagogisch project is van toepassing op alle onderwijsvormen. Voor het technisch en beroepsonderwijs komt hierbij dat ze eveneens de technische vaardigheid in een bepaald vakgebied moeten ontwikkelen. Om dit te kunnen moet de band tussen school en bedrijfswereld nauwer aangehaald worden, zonder dat dit echter afbreuk mag doen aan de algemene vorming die een prioriteit blijft. Aan werkgevers uit de verschillende sectoren moet gevraagd worden welke basiskennis, vaardigheden en attitudes ze van de nieuwe werknemers verwachten. Aan de combinatie van leren en werken moet een grote waarde toegekend worden. Aanvankelijk binnen de muren van de school en later ook door stages in het arbeidsmilieu moeten de leerlingen een realistische praktijkopleiding krijgen die op een pedagogisch verantwoorde wijze begeleid wordt. Dit geldt ook voor jongeren die kiezen voor deeltijds onderwijs. Om een goede praktijkopleiding te kunnen verzekeren moet de school over modern technisch materiaal kunnen beschikken en over leerkrachten die voeling hebben met de bedrijfswereld. Dit kan door een groter engagement van de bedrijfswereld, o.a. via bedrijfsstages voor leerkrachten en door het inschakelen van voordrachthouders uit de bedrijven in de scholen Een school moet ook juridisch en organisatorisch de mogelijkheid krijgen opdat vooral in de hoogste jaren de praktijklessen zo dicht mogelijk de realiteit van het bedrijfsleven zouden benaderen.  Technisch onderwijs mag niet beschouwd worden als een tweede keuze voor leerlingen die in het algemeen vormend secundair onderwijs niet meekunnen. Het heeft een eigen finaliteit, maar moet voor goede elementen ook de mogelijkheid bieden op doorstroming naar het hoger onderwijs. Om te voorkomen dat meisjes nog al te dikwijls terechtkomen in technische- en beroepsopleidingen die weinig kansen bieden op een job als geschoolde arbeidskracht, moet enerzijds het studieaanbod minder rolbestendigend en meer gericht worden op tewerkstelling en anderzijds de toegang van meisjes tot niet-traditionele meisjesrichtingen aangemoedigd en ondersteund worden. Daarbij moet men ervoor zorgen dat het studieaanbod regionaal evenwichtig gespreid is, zodat ook praktisch een werkelijke keuze mogelijk is.  2. Verder bouwen aan de nieuwe structuren.  2.1. De Autonome Raad voor het Gemeenschapsonderwijs.  De SP was de drijvende kracht achter de idee van een autonome inrichtende macht voor het Gemeenschapsonderwijs. Zij zal er blijven over waken dat alle bepalingen van het Politiek Akkoord dat aan de basis ligt van de oprichting van de ARGO volledig zullen uitgevoerd worden zoals zij oorspronkelijk bedoeld waren. De SP blijft de ARGO steunen in zijn opdracht om een levenskrachtig Gemeenschapsonderwijs uit te bouwen. Zij zal zich blijven verzetten tegen elke poging om de autonomie en de organisatorische mogelijkheden van de ARGO te beperken. Ook de vrije schoolkeuze moet verzekerd blijven, hetzij door het aanbieden van een minimum onderwijsaanbod, ook in kleine centra, hetzij door het verzekeren van gratis leerlingenvervoer. Onze aandacht voor het officieel onderwijs blijft niet beperkt tot het Gemeenschapsonderwijs. Wij zullen ons ook actief inzetten voor het vrijwaren van de mogelijkheid van steden en provincies om zelf goed onderwijs in te richten.  2.2. Uitvoering van de universitaire decreten.  Voor de universiteiten werd pas een nieuw juridisch kader geschapen. Nieuwe ingrijpende decretale wijzigingen moeten hier nu enige tijd vermeden worden. Wat gebeurd is moet nu eerst uitgebouwd worden. Daarbij moeten voor de SP twee aspecten ruime aandacht krijgen. De mislukkingen in het eerste jaar en de gevolgen van de Europese eenmaking. Voor wat het voorkomen van mislukkingen betreft moeten de universiteiten zelf ruime aandacht schenken aan het verbeteren van de studiemethodes en het verfijnen van de mogelijkheden tot zelfevaluatie van de eerstejaars. Het voorkomen van mislukkingen aan de universiteit is echter een opdracht van het hele onderwijs, het basisonderwijs inbegrepen. De internationalisering van het hoger onderwijs houdt het gevaar in dat op Europees vlak twee soorten universiteiten ontstaan, "goede" universiteiten waar de goede studenten tegen hoge prijzen diploma's kunnen halen die ook rechtstreeks leiden tot goede jobs en "slechte universiteiten” die ook diploma's afleveren maar waarmee men nauwelijks in aanmerking komt voor topfuncties in het bedrijfsleven. Om dit te voorkomen moeten onze eigen universiteiten concurrentieel blijven op de Europese onderwijsmarkt. Zij moeten zelf permanent de kwaliteit van hun onderwijs evalueren. Ook moeten alle goede, en niet alleen de goede, studenten die zich elders in Europa verder willen bekwamen daar de mogelijkheid toe krijgen, o.m. door middel van een maximale participatie van de Vlaamse Universiteiten aan Europese uitwisselingsprogramma’s.  3. Minder bureaucratie en meer autonomie.  De nieuwe structuren, bijzondere decreten, decreten, uitvoeringsbesluiten en omzendbrieven hebben de regelgeving in het onderwijs er zeker niet eenvoudiger op gemaakt. Alleen de papierstroom van en naar "Brussel" is er enorm door vergroot. De SP wil daar grondig verandering in brengen. De hele onderwijsreglementering moet net per net en niveau per niveau doorgelicht en uitgezuiverd worden. Zonder afbreuk te doen aan de democratische betrokkenheid van alle geledingen binnen en buiten het onderwijs, moeten ingewikkelde en lange procedures vervangen worden door effectieve en snelle besluitvormingsprocessen, zowel op het centrale als op het lokale niveau. Daarbij moet voor alle netten uitgegaan worden van een van de belangrijkste doelstellingen van de ARGO. Wat lokaal kan beslist worden, mag niet centraal beslist worden, op voorwaarde dat de lokale beslissingen op een democratische manier tot stand komen. Ook in het vrij gesubsidieerd onderwijs moeten de nieuwe participatiestructuren ten volle worden benut. Netoverschrijdende vormen van samenwerking moeten aangemoedigd worden met het oog op een meer pluralistische uitbouw van het onderwijsaanbod.  De omzendbrieven van het departement onderwijs naar de scholen moeten zo klaar en duidelijk zijn dat het voor de inrichtende machten niet meer nodig is om zelf verklarende circulaires rond te sturen. In het verlengde daarvan moet ook veel selectiever omgesprongen worden met het opvragen van gegevens. De administratie mag enkel opvragen wat ze werkelijk nodig heeft om haar werk te doen. Gegevens die reeds elders een centraal aanwezig zijn moeten niet nog eens opgevraagd worden. Minder bureaucratie zal de kwaliteit van het onderwijs ten goede komen, omdat er meer tijd vrijkomt voor de essentiële opdracht van elke school, leren.  4. Regelgevend werk voor een volgende legislatuur.  4.1 Democratisering van het hoger onderwijs.  Sinds het midden van de jaren '70 is er een stilstand en zelfs een teruggang van de democratisering waar te nemen. Het is nu dringend tijd een beleid te voeren om de deelname aan het hoger onderwijs van kinderen uit minder begoede milieus opnieuw te stimuleren. Vanaf dit academiejaar zullen voor de eerste maal nieuwe en selectieve criteria gebruikt worden voor de toekenning van studiebeurzen. Dit nieuwe systeem zal grondig moeten getoetst worden op zijn doelstelling. Beurzen geven aan diegenen die ze het meest nodig hebben. De besparingen die het gevolg zijn van de selectieve toekenning, moeten gebruikt worden voor een algemene verhoging en een indexering van de studiebeurzen. Ook bissers in het eerste jaar - want daar blijft de selectie een grote rol spelen - moeten aanspraak kunnen maken op een beperkte studiebeurs. Bovendien vindt het behalen van een tweede diploma steeds meer ingang. Studenten die een bijkomend diploma wensen te behalen kunnen evenwel - althans wat een tweede universiteitsdiploma betreft -geen beroep meer doen op een studiebeurs. Hier wordt een nieuwe ongelijkheid gecreëerd. Alleen zij die het zich kunnen veroorloven kunnen bijkomende studies aanvatten. Het is bijgevolg noodzakelijk dat de Vlaamse regering ook voor deze categorie studenten financiële faciliteiten voorziet. Verder moet er eindelijk werk gemaakt worden van een sociale sector in alle vormen van hoger onderwijs. Dit mag geen voorrecht blijven van de universiteiten. Ook het hoge inschrijvingsgeld dat in tegenstelling tot de studiebeurzen wel reeds geïndexeerd wordt, schrikt veel aspirant-studenten af. Financiële stimulansen zijn in het verleden ontoereikend gebleken om een echte democratisering te bereiken. Daarom moeten studenten reeds in het middelbaar onderwijs voorbereid en terdege ingelicht worden over de ruime keuze aan hogere onderwijsopleidingen, de verschillende studieaanpak, de omvang van het studiepakket enz. Daarnaast zouden begeleidingsmaatregelen in het eerste jaar van het hoger onderwijs studenten met moeilijkheden weer op gang kunnen helpen.  4.2.Grondige hervorming van het hoger onderwijs van het lange type.  Het hogeschooldecreet dat op de valreep door de Vlaamse Raad werd goedgekeurd, is slechts een eerste fase van de noodzakelijke hervorming van het hoger onderwijs van het lange type. Om onze hogescholen in staat te stellen hun positie op de Vlaamse onderwijsmarkt te bestendigen en concurrentieel te zijn op de Europese onderwijsmarkt, hebben zij dringend nood aan een nieuwe financieringswijze op basis van een enveloppesysteem dat zeer sterk aanleunt bij de financieringswijze van de universiteiten. Zo’n nieuwe financieringswijze vraagt een debat over de optimale grootte van een financieel gezonde hogeschool, die ook op een volwassen wijze moet kunnen beheerd worden. Een hogeschool zal in de toekomst haar voortbestaan zelf moeten kunnen verzekeren door kwalitatief hoog management. Om dit mogelijk te maken moet ook het statuut van de personeelsleden van het hoger onderwijs grondig aangepakt worden. Een versoepeling van de opdrachten is daarbij van cruciaal belang. Bij de uitwerking van de financiële enveloppes zullen heel wat interne en externe factoren ook letterlijk in rekening gebracht worden. Wil het Vlaams hoger onderwijs zich van een bloeiende toekomst verzekeren, dan zullen de mogelijkheden tot samenwerkingsbanden tussen hogescholen en Universiteiten, ten volle moeten benut worden. Ook de invoering van een uniform studiepuntensysteem is onontbeerlijk voor de toekomstige ontwikkeling van het hoger Onderwijs. Een studiepuntenstelsel kwantificeert alle onderwijs- en andere studieactiviteiten. Zo wordt het geheel overzichtelijk en beheersbaar en ontstaat de mogelijkheid om eenheden op instellings-, gemeenschap-, landelijk en Europees niveau te vergelijken en uit te wisselen. Deze mogelijkheid, die reeds voorzien is in de nieuwe decreten, moet nog verder uitgewerkt worden. Een grondige hervorming van het hoger onderwijs van het lange type impliceert ook een duidelijke terreinafbakening en reorganisatie van het hoger onderwijs van het korte type in leefbare entiteiten.  4.3. Leren voor volwassenen.  Volwasseneneducatie slaat zowel op de permanente vorming, het onderwijs voor sociale promotie en de beroepsopleiding, als op het tweede kans onderwijs. De verandering van bestaande beroepskwalificaties en het ontstaan van nieuwe kwalificaties dwingen de bevolking tot voortdurende omscholing, bijscholing en herscholing. Wie om één of andere reden zijn schoolloopbaan zonder succes heeft beëindigd, heeft recht op een tweede kans en op aangepast onderwijs. Het decreet over de basiseducatie heeft nieuwe perspectieven geopend. Voor het eerst werd gekozen voor een niet verzuild beheersmodel en werd de professionalisering als subsidiëringvoorwaarde in het decreet ingeschreven. De centra voor basiseducatie verdienen nu verder maximale ontplooiingskansen. Daarbij moet de nadruk gelegd worden op het aanleren van basisvaardigheden als lezen, schrijven en rekenen. De centra moeten zich vooral richten op de moeilijkste doelgroepen als analfabeten en migranten. Tot nu toe werd er geen samenhangend beleid gevoerd inzake permanente vorming. Vooral de nood aan een degelijke coördinatie en een eenheid van visie in de praktijk doen zich voelen. De bestaande onderwijs- en vormingsmogelijkheden voor volwassenen moeten omgevormd worden tot een netwerk van kwalitatief hoogstaande opleidingen in modulaire vorm. Elke volwassene moet op basis van een creditsysteem steeds opnieuw zijn ervaringen en de opleidingen die hij vroeger gevolgd heeft, kunnen valoriseren. De permanente vorming moet goed aansluiten bij de initiële vorming en de drempel moet verlaagd worden. Het aanbod moet ook geografisch bereikbaar zijn voor ieder individu. Daartoe is regionaal overleg nodig tussen al wie op lokaal vlak een aanbod doet. Het onderwijs voor sociale promotie, de middenstandsopleiding, de VDAB en het socio-cultureel vormingswerk. Goed volwassenenonderwijs impliceert ook een aangepast personeelsbeleid waardoor ervaren mensen uit het onderwijs en uit het bedrijfsleven kunnen ingeschakeld worden via een systeem van voordrachthouders. Het schriftelijk onderwijs moet in samenwerking met andere onderwijs- en opleidingsinstanties omgevormd worden tot een modern systeem van afstandsonderwijs op secundair niveau. Het open hoger onderwijs moet uitgebouwd worden tot multimediaal afstandsonderwijs en moet via het systeem van studiepunten ingepast worden in de andere vormen van hoger onderwijs.  4. 4 De leerkrachten.  Wil het onderwijs aantrekkingskracht blijven uitoefenen op mensen die daartoe de nodige intellectuele, pedagogische en sociale bagage hebben, dan moet het beroep van leerkracht ook maatschappelijk gewaardeerd worden. Met de nieuwe statuten en de recente loonsverhogingen werd reeds een eerste aanzet gegeven tot de herwaardering van het leraarsambt. We moeten verdergaan op de ingeslagen weg, te beginnen met de vereenvoudiging van de toepassing en de uitvoering van de nieuwe statuten. Wij vinden dat het onderwijzend personeel recht heeft op een tijdige en juiste uitbetaling van hun wedde. De reorganisatie van de centrale onderwijsadministratie tot werkstations streek en per onderwijsniveau is een eerste stap in de goede richting. Bij de evaluatie moet de stipte en juiste uitbetaling van al het onderwijzend personeel - ook de pas aangestelde tijdelijken – de centrale doelstelling zijn en blijven.  In het kader van een algemene herwaardering van het onderwijsambt, dringt zich ook globale hervorming van de leerkrachtopleiding op. Zowel de opleiding voor kleuterleidsters, onderwijzers en regenten als de academische lerarenopleiding en de “D-cursussen" aan vernieuwing toe. De nieuwe opdracht het onderwijs, het leren leren, moet daarbij centraal staan. De vlakke loopbaan moet kunnen doorbroken worden door het creëren van tussenkaders. Ook het directieambt moet zowel moreel als financieel fundamenteel geherwaardeerd worden.  De verschillende leerkrachtopleidingen moeten ook beter op elkaar afgestemd worden dat samenwerkingsverbanden tussen het pedagogisch hoger onderwijs en de academische lerarenopleidingen. De universiteiten moeten daarbij fungeren als regionale pool voor alle pedagogische hogescholen uit de regio. Ook in de navorming van de leerkrachten moet bijzondere aandacht worden besteed aan de zorgverbreding in het onderwijs, de evaluatiepraktijk en aan het sturen van het leerproces van de leerlingen. De taakleraars, de begeleiders van het onderwijsvoorrangsbeleid en de educatieve medewerkers van de basiseducatie moeten een specifieke bijscholing krijgen. Voor de personeelsleden aan het einde van hun loopbaan moeten nieuwe uitstapmogelijkheden uitgewerkt worden. Men kan daarbij denken aan een systeem van ruilambten waarbij leerkrachten aan het einde van hun loopbaan ruilen met jonge terbeschikkingstellende leerkrachten, tegen voorwaarden die aantrekkelijk zijn voor beide partijen.  4.5. Het Brussels Nederlandstalig Onderwijs.  Het BNO dreigt het slachtoffer te worden van het eigen succes. Steeds meer ouders van anderstalige kinderen en kinderen uit taalgemengde gezinnen kiezen voor het Nederlandstalig Onderwijs in Brussel. De SP wil de vrijheid van schoolkeuze ten volle respecteren en de kwaliteit van het Nederlandstalig onderwijs in Brussel bestendigen. Daarom zal de SP in de Vlaamse executieve ijveren voor speciale omkaderingsnormen en bijzondere vormingsprogramma's die een optimale opvang en begeleiding van die kinderen en hun ouders moeten garanderen.  WETENSCHAPSBELEID  Het belang van een doordacht wetenschapsbeleid kan niet overschat worden. Samen met opleidingsniveau speelt het wetenschappelijk en technologisch onderzoek immers een grote rol in de maatschappelijke en economische ontwikkelingen van een land. Ondanks de sterke vooruitgang in de laatste jaren blijft België slechter scoren dan de meeste andere Europese landen wat de investeringen in wetenschappelijk en technologisch onderzoek betreft. Vooral het aandeel van de overheid ligt laag in vergelijking met het buitenland. Bovendien zijn de inspanningen van de privésector vooral gericht op produktontwikkeling en niet -op fundamenteel onderzoek. Op korte termijn zouden de totale wetenschapsuitgaven van de overheid moeten opgetrokken worden tot het Europees gemiddelde. Daarenboven zou het onderzoek ook inhoudelijk anders moeten georiënteerd worden.  Er zijn drie grote domeinen waar het beleid van de voorbije jaren moet verder gezet en versterkt worden.  -   het fundamenteel onderzoek, dat vooral een opdracht is van de     universiteiten.  -   - het onderzoek naar maatschappelijke problemen, de problemen van de     derde wereld, de humane wetenschappen, en de kwaliteitsaspecten van     het leven zoals gezondheidsrisico's, energie- en     grondstoffenbesparingen, alternatieven voor milieuvernietigende     producten en processen, en het milieubeleid in het algemeen.  -   het onderzoek dat moet leiden tot een versterking van het     economische weefsel.  Onze moderne samenleving steunt in grote mate op de verworvenheden van techniek, technologie en wetenschap. De samenleving van morgen zal ongetwijfeld nog méér “verwetenschappelijkt” zijn. Computers, chips, satelliettelevisie, communicatietechnologieën en robotten bepalen nu al ons dagelijks doen en laten. Hoe die toekomst eruit zal zien, hangt in grote mate samen met de technologische en wetenschappelijke keuzes die wij vandaag maken. Die keuzes zijn niet neutraal of waardevrij. Vandaar de nood aan een Technology en Science Assessment dat oog heeft voor alle maatschappelijke aspecten en dat moet geïntegreerd worden in het technologisch onderzoek zelf.  Dit betekent ook dat het beleid over degelijke en efficiënt werkende beheersorganen moet beschikken. Het thans ontwikkelde systeem van evaluatie van de onderzoeksprojecten door onafhankelijke experten, en de afweging van het maatschappelijk belang van deze projecten door wie er het dichtst bij betrokken is zoals de vakbonden, de milieu- en de verbruikersorganisaties, moet nog verder worden uitgebouwd. Tevens moet er dringend werk gemaakt worden van een degelijke wetenschapsvoorlichting en wetenschapsverspreiding bij het grote publiek en de sociale bewegingen. En, last but not least, zijn er garanties nodig voor de loopbaan van de wetenschappelijke onderzoekers, zodat ze niet langer meer naar het buitenland moeten trekken of de onderzoekswereld gewoon verlaten.  CULTUURBELEID. EEN KWESTIE VAN KIEZEN.  Stellen dat een cultuurbeleid in de eerste plaats kwaliteit moet steunen, is gemakkelijk te poneren. Verloedering, vervlakking en vermarkting tegengaan vergt echter vooral een echt beleid dat de problemen op het vlak van organisatie en van participatie aanpakt.  Niet zozeer omwille van financiële redenen heeft de grootste bevolkingsgroep geen toegang tot het cultuurgoed, wel omwille van achterstand in vorming, opleiding en initiatie. Als we vaststellen dat het hoofdzakelijk universitair geschoolden zijn die voordeel halen uit ons cultuurbestel, dan zit er duidelijk iets fout.  Het grote publiek vraagt dus niet naar kwaliteitscultuur. Maar dit is geen reden om er niets aan te doen. De sociale verworvenheden die de arbeidersbeweging behaald heeft en die ons nu zo vanzelfsprekend lijken, kon men zich een eeuw geleden ook niet voorstellen. Waarom kan op het vlak van cultuur niet eenzelfde inspanning gedaan worden zonder dat onmiddellijk de vrees voor paternalisme opdaagt?  Cultuurbeleid betekent de introductie in de verscheidenheid van het culturele domein. Introductie betekent toegankelijk maken, dichterbij brengen, openstellen, bekendmaken. Daarom vormt het onderwijsbeleid een integrerend bestanddeel van een socialistisch cultuurbeleid. Daar willen we als socialisten een actiepunt van maken. Verscheidenheid is een tweede sleutelwoord. Precies op dit domein moet het beleid optreden en de diversiteit organiseren. Het is immers al te gemakkelijk in naam van het respect voor de eigen keuze van het individu, dit individu uitsluitend in de greep te laten van wat de markt en de commercie bieden. Pluralisme en pluriformiteit moeten het publiek toelaten een keuze te maken. Zo moet de openbare omroep andere waar brengen dan de commerciële zender, en moet hij zich specialiseren in informatie, educatie en kwaliteit. De openbare omroep moet een kwaliteitsbewaker zijn die voor de uitvoering van deze opdracht kan blijven rekenen op de nodige gemeenschapsgelden. Omwille van dezelfde zorg voor pluriformiteit steunen we het nieuwe, het experimentele.  Een cultuurbeleid moet steunen op doelgerichte meerjarenplannen die opgesteld worden bij het begin van een legislatuur in samenspraak met de administratie, de sector en de adviesorganen. Zo kan men samen aan een project werken en de huidige versnippering, de eindeloze compromissen en de steeds weer tijdelijke "oplossingen" vermijden. Doelgericht wetenschappelijk onderzoek naar de rol van de kunst en cultuur in onze maatschappij en naar de oorzaken van gebrek aan belangstelling moeten dit beleid schragen.  Het onderzoeksproject, zoals door N. De Batselier opgezet, dat via economische beleidsmaatregelen een kader wil creëren waarbinnen de Vlaamse media zich kunnen ontplooien, is een eerste stap in de richting van een wetenschappelijk onderbouwd cultuurbeleid. In het project zullen immers alle gegevens worden verzameld, gesystematiseerd en geanalyseerd voor de boekenindustrie, de schrijvende pers, de film en video, de nationale omroepen (openbaar en commercieel), de lokale media, de kabelmaatschappijen, de reclameindustrie en de Vlaamse beeldindustrie. Op basis van dergelijk onderzoek en in het kader van een bevoegdheidsoverkoepelende aanpak moeten we ook voor de cultuur, naar analogie met andere snelle evoluerende sectoren, investeringsrisico’s durven nemen.  1. Kunst in de klas.  Te weinig mensen participeren aan kwaliteitscultuur. De school, in de breedst mogelijk betekenis van het woord, kan hierin verandering brengen. Niet alleen de leerplichtige jeugd, maar ook de volwassenen kunnen via een naschoolse vorming geïnitieerd worden in het kunstbeleven en in de kunstbeoefening. Volwassenenvorming, permanente educatie en amateuristische kunstbeoefening dienen in dit kader geherwaardeerd.  De school moet de verscheidenheid van het culturele landschap aanbieden aan de jeugd die in de meeste gevallen opgroeit met een Rambo- en videocultuur. Om kunst te kunnen waarderen moet je de achtergrond kennen waarin die kunst is ontstaan. De school moet die achtergrondinformatie geven.  Een tweede aspect van de te ontwikkelen relatie tussen kunst en onderwijs is de voortdurende en dynamische vorming van de leerkrachten zèlf. Kunst moet een logisch onderdeel worden van de lerarenopleiding aan de normaalscholen en aan de universiteiten. Deze vorming van de leerkrachten moet vervolgens verdergezet in studiedagen, in samenspraak met de betrokken inspecties en de inrichtende macht.  De keuze voor kunst in de klas is dubbel. Enerzijds is kunst geen geïsoleerd verschijnsel dat door jongeren die nooit met de conventies van dit medium in aanraking zijn geweest, zonder meer gevat kan worden. Begeleiding, vorming, omkadering, duiding zijn noodzakelijk. Anderzijds is kunst een ideaal profileringsmiddel. Een keuze uit het rijke aanbod op een sterke, kwalitatieve wijze aanbieden - haast zonder extra investeringen in lessenroosters of leerkrachten - is werken aan een duidelijk kwaliteitslabel voor het onderwijs.  2. Een degelijk sociaal statuut voor de kunstenaars.  Dat de SP werk wil maken van een statuut voor de kunstenaars, blijkt uit de opname van dit punt in de congresresolutie van het sociaal congres van 8 en 9 december 1990. De SP wil dit standpunt tijdens de volgende legislatuur in praktijk omzetten.  2.1. Uitvoerende kunstenaars.  Tot op heden heerst er nog heel wat onduidelijkheid over het sociaal statuut van de onafhankelijk werkende uitvoerende kunstenaars. Nochtans heeft een Koninklijk Besluit van 1969 het sociaal statuut van uitvoerende kunstenaars geregeld. Doch door de kwasi-onuitvoerbaarheid, door de administratieve rompslomp, door de onwil of onwetendheid van organisatoren en door het gebrek aan concrete uitvoeringsbesluiten, is de toestand tot op vandaag chaotisch en vaag gebleven. Daardoor missen tal van artiesten elke sociale bescherming. De free-lance artiesten moeten dezelfde sociale zekerheidsbescherming genieten als de werknemers op het vlak van werkloosheid, pensioenen, geneeskundige zorgen, ziekteuitkeringen, arbeidsongevallen, beroepsziekten en kinderbijslagen. Bijgevolg mogen schouwspelartiesten slechts onder één sociaal zekerheidregime vallen, ongeacht de aard van hun prestatie. Aangezien de naleving van het wettelijk statuut voor free-lance uitvoerende kunstenaars in eerste plaats van administratief-technische aard is, mag de goede principiële regeling, vervat in artikel 3, 2 van het K.B. van 28/11/69, geenszins ter discussie worden gesteld. Het komt er op aan om die regeling (waardoor het algemeen sociaal zekerheidsstelsel werd uitgebreid naar de uitvoerende kunstenaars die tegen betaling van een vergoeding geëngageerd worden om op te treden) praktisch uitvoerbaar te maken.  De SP pleit daarom voor de oprichting van een aparte instelling van openbaar nut (ION) die belast wordt met de vervulling van alle administratieve werkgeversverplichtingen. Aangezien deze instelling voor sociale administratie alle problemen afhandelt in verband met loonberekening, aangiften en andere formaliteiten, blijft de administratieve rompslomp zowel voor de artiest als de organisator tot een absoluut minimum beperkt.  Deze ION, die aan de hand van de uitkoopsommen de nodige sociale zekerheidsinhoudingen en bedrijfsvoorheffing berekent, moet zo vlug mogelijk worden opgericht. De SP zal terzake bij prioriteit een initiatief nemen.  Alhoewel het loon (cachet/honorarium) de bijdragebasis voor de sociale zekerheid blijft, moeten in de verschillende sectoren van de sociale zekerheid diverse kleine aanpassingen gebeuren. Meer bepaald in de werkloosheidsverzekering, maar ook in andere takken, zou bij de vaststelling van het recht op een uitkering de notie "arbeidsdagen" moeten vervangen worden door "minimumreferteloon", wat de uitvoerende kunstenaars betreft. Het minimumreferteloon wordt in functie van leeftijd en referteperiode bij de KB vastgesteld.  2.2. Scheppende kunstenaars.  Ook voor de scheppende kunstenaars (auteurs, componisten, plastisch kunstenaars) moet dringend een degelijk sociaal statuut worden uitgewerkt. Daartoe moeten voorstellen worden uitgewerkt waarbij rekening wordt gehouden met hun specifieke arbeids- en inkomenssituatie.  De fiscaliteit moet worden aangepast aan de reële inkomenssituatie van de scheppende kunstenaars. Daarom moeten er maatregelen genomen worden om inkomens, verworven uit creatieve arbeid en waarvoor niet zelden een lange aanloopperiode nodig was, te spreiden in de tijd.  De SP is voorstander van het toekennen van een in tijd en omvang beperkte vergoeding aan beginnende kunstenaars teneinde hen in de mogelijkheid te stellen om zich als kunstenaar te vestigen.  Naar analogie met de uitvoerende kunstenaars zouden ook de scheppende kunstenaars gebaat zijn niet de oprichting van overheidswege van een apart sociaal secretariaat dat alle sociaal-administratieve verplichtingen voor zijn rekening neemt.  3. Auteursrecht, nood aan een nieuwe wet.  De SP pleit voor een nieuwe auteurswet die een betere bescherming biedt voor de rechten van de scheppende kunstenaars in de moderne samenleving. De rechten van de uitvoerende kunstenaars moeten worden erkend.  De rechtspositie van de kunstenaar moet worden versterkt. Een nieuwe auteurswet moet rekening houden met het gegeven dat de kunstenaar voor de exploitatie van zijn werk aangewezen is op partijen die zich in een sterkere positie bevinden. Er dienen wettelijke voorschriften te komen met betrekking tot de over eenkomsten die daartoe worden afgesloten. De beheersverenigingen van de auteursrechten moeten aan toezicht worden onderworpen. De inning en de verdeling van de rechten moeten aan normen van goed beheer beantwoorden. De band tussen auteursrecht en cultuurbeleid mag niet uit het oog worden verloren. Een gedeelte van de auteursrechten die na het overlijden van een kunstenaar worden geïnd moeten worden aangewend voor de aanmoediging van jonge kunstenaars en de verspreiding van kunst.  4. Externe culturele betrekkingen, veel meer dan relatiegeschenken.  De SP is van mening dat een groot gedeelte van onze culturele akkoorden inhoudsloos is geworden. In het verleden werden ze namelijk te vaak als relatiegeschenk gehanteerd en zelden inhoudelijk geëvalueerd. Ondertussen is de internationale context ook ingrijpend veranderd en dus moeten de culturele akkoorden meer dan ooit echte vaandeldragers worden.  Twee zaken staan daarbij voor de SP voorop. Enerzijds wordt enkel samengewerkt met democratisch regimes die de Rechten van de Mens respecteren, en anderzijds dienen de akkoorden zeer gedetailleerd opgesteld en opgevolgd.  We moeten dringend van de idee af dat deze externe culturele betrekkingen vormen van ontwikkelingssamenwerking zijn. Het zijn integendeel werkinstrumenten waarbij het gastland en de genodigde intens samenwerken en elkaars inbreng wederzijds vervolledigen en verstevigen.  5. Literatuur, effectieve steun betekent de daadwerkelijke erkenning van het schrijversvak.  Het subsidiebeleid voor literatuur staat de laatste jaren sterk ter discussie. Dat heeft niet alleen te maken met het feit dat de daadwerkelijke erkenning van het schrijversvak met de beschikbare subsidiebedragen een prangende aangelegenheid is, maar dat hangt ook samen met het feit dat het vak niet erkend is bij decreet. Het subsidiesysteem van de letteren moet dus absoluut veranderd worden. De huidige adhoc regelingen missen niet alleen een meerjarenvisie, ze creëren daarenboven sociale ongelijkheden die de opmerkelijke bloei van de Vlaamse letteren ondermijnen.  Een eerste stap naar een volwaardige erkenning van het beroep is de verhoging van de op kwalitatieve basis toegekende subsidiebedragen. Dit moet evenwel gebeuren onder de voorwaarde dat dit bedrag noch willekeurig, noch onder de norm “voor iedereen hetzelfde" wordt vastgelegd. Elke subsidiënt moet zich verzekerd weten van een basistoelage. Anderzijds moet er een maximum gesteld worden aan de individuele subsidie, op basis van een vast te stellen inkomensgrens. Eens men die grens overschrijdt, kan men geen subsidie meer genieten, maar kan men nog wel kwalitatief erkend blijven als auteur. De subsidiegever moet een vierjaarlijkse Letterennota uitbrengen naar Nederlands model. Hierin moeten zeer precies en gedetailleerd de normen, criteria en het beleid worden toegelicht en moeten suggesties voor bijsturing geformuleerd worden. Gezien de beperkte budgettaire ruimte is het erg belangrijk dat de op kwalitatieve basis geselecteerde auteurs/vertalers een werkbeurssubsidie toegewezen krijgen. De erkenning moet voor meerdere jaren gelden. Een auteur/vertaler moet zich, indien gewenst, meerdere jaren aan de realisatie van een project kunnen wijden, zonder dat zijn creatieve arbeid door onvoorziene financiële beperkingen in bepaalde richtingen wordt geduwd.  Vermits literatuur een belangrijke economische dimensie heeft, zal de denkoefening die N. De Batselier deed op het vlak van de film, ook voor de literatuur, moeten gebeuren. In aansluiting op de resultaten van het "Mediaonderzoek” waarbij ook de boekensector betrokken is, zullen economische stappen moeten ondernomen worden om het kwalitatieve marktaanbod te stimuleren. In de bevoegdheidsoverkoepelende aanpak zal ook hier opnieuw een gedeeltelijke beleidsverantwoordelijkheid liggen bij het onderwijs. Met een wetenschappelijke ouderbouw en in overleg en samenwerking met de uitgevers, de boekhandels en de auteurs, moet een productie-, distributie- en afzetbeleid gestimuleerd worden. Wij wensen dat ook een stichting Vlaamse Boekenproduktie opgezet wordt, naar analogie met de Stichting Vlaamse Filmproduktie. Via deze stichting kan een fonds gecreëerd worden voor goedkope leningen voor investeringen in literair werk, of kan aan prefinanciering van literaire uitgaven worden gedacht wanneer een valabel financieringsplan voorligt. Er moet ook een Vlaamse Raad van het Boek opgericht worden.  6. Muziek.  De hervorming die in het muziekonderwijs werd doorgevoerd, moet dringend geëvalueerd worden. De algemene ontmoediging bij het onderwijzend korps is tekenend voor de mislukking, en ze voorspelt geen goeds voor de toekomst.  Na de afschaffing van enkele militaire muziekkapellen heeft een kwalijke fusiewoede de orkesten aangetast. Een degelijk orkestbeleid moet daar een eind aan maken. Het is bijvoorbeeld duidelijk dat het BRT-orkest en de Koninklijke Vlaamse Philharmonie een verschillende taak en roeping hebben. Deze fusiewoede beperkt trouwens in ernstige mate de toekomst mogelijkheden voor de afgestudeerden uit het hoger muziekonderwijs.  Met de heropening van de Gentse Opera in het verschiet, is het noodzakelijk dat het budget van de Vlaamse Operastichting (VLOS) wordt aangepast aan de nieuwe mogelijkheden en behoeften. De steun aan de amateuristische muziekbeoefening in symfonische orkesten, harmonieën , fanfares en koren, moet op een systematische manier worden georganiseerd. Naar de jazzmuziek toe moet de basis worden gelegd voor een specifiek beleid.  7. Monumentenzorg is voor de SP ook een zaak van cultuur.  In de visie van de SP moet een degelijk monumentenbeleid gebaseerd zijn op klare uitgangspunten.  -   monumentenzorg is in de eerste plaats een zaak en een taak van de     gemeenschap in haar geheel, van burgers én beleid.  -   ze heeft een ruimtelijke, culturele en Sociale dimensie.  -   -die dimensies voortdurend in hun samenhang zien, maakt     monumentenzorg tot een dynamische bezigheid, wat veel méér inhoudt     dan administratieve procedures, subsidiëringsformules of     restauratietechnieken.  -   de stereotiepe associatie van "monument" met grote en eeuwenoude     kerken, stadhuizen en kastelen moet doorbroken worden. Er is meer     aandacht nodig voor jonge monumenten het industrieel-archeologisch     patrimonium en voor gebouwen die getuigen van het maatschappelijk     leven van vroeger. Ook de omgeving van een monument moet worden     gerespecteerd.  -   interieurs die cultuurhistorisch en sociaal van belang zijn moeten     beschermd worden.  -   discussies over monumenten mogen niet het monopolie zijn van     specialisten. Er is een kader nodig, waarvan de uitgangspunten en     criteria voor iedereen aanvaardbaar en bespreekbaar zijn.     Monumentenzorg mag niet worden beïnvloed door promotors die alleen     hun eigen belang zien en geen respect hebben voor het monument als     zodanig.  -   gerestaureerde monumenten moeten zinnig gebruikt worden.  -   openbaarheid van bestuur is ook op het terrein van de monumentenzorg     een must.  Er moet een grondig debat gevoerd worden over het bestaande instrumentarium op het terrein van de monumentenzorg. Vooral het systeem van de fiscale stimuli moet verder onderzocht worden. De mogelijkheden die in het decreet voorzien zijn voor de erkenning van gemeenscnapsmonumenten moeten toegepast worden en de werking van de adviesstructuren moeten geëvalueerd worden. Ook de problematiek van monumenten in overheidsbezit moet aangepakt worden. Om de monumentenzorg op het lokale niveau te bevorderen, vraagt de SP onder andere een plaats voor monumentenzorg in de jaarlijkse omzendbrief betreffende de gemeentebegroting, en zouden de gemeenten een eigen of bijkomende subsidiëring kunnen voorzien. Het zou regel moeten worden dat een sloopvergunning niet wordt afgeleverd zonder bouwaanvraag, een principe dat reeds voluntaristisch in een aantal gemeenten wordt gehanteerd. Ook de gemeentelijke bouwverordening biedt uitstekende mogelijkheden als instrument in een monumentenbeleid.  8. Het podiumkunstendecreet moet uitgevoerd worden.  Onder impuls van het theaterdecreet van Frank Vandenbroucke werd een podiumkunsten decreet opgezet dat vier onderdelen bevat - theater, dans, muziektheater en kunstencentra. De SP was reeds lang vragende Partij voor een actualisering van het oude theaterdecreet. Het nieuwe decreet is niet alleen van breed-cultureel, maar ook van sociaal belang vermits de clausule werd opgenomen dat er een sectoriële CAO dient afgesloten. Die ontbreekt reeds jaren.  De SP zal er verder op toezien dat de vier adviesraden kwalitatief; democratisch en in een geest van openbaarheid van bestuur hun werk verrichten. Ook de vooropgestelde verhoging van het budget zal nauwlettend worden gevolgd.  Het is essentieel dat een beter uitbetalingssyteem van de subsidies wordt opgezet. Het is  ontoelaatbaar dat erkende en gewaardeerde gezelschappen jaarlijks op de grens van het faillissement balanceren omdat ze zware leningen moeten afsluiten in afwachting dat de toegekende subsidies effectief worden doorgestort. Op die manier gaat onvermijdelijk een groot deel van de overheidssubsidies verloren voor het werkveld.  9. Filmbeleid, een gezamenlijk project van economie en cultuur.  De economische steun (subsidies aan de filmnijverheid) en de culturele steun (toelagen bestemd voor de (co)-producties van culturele films) moeten op elkaar worden afgestemd. De terbeschikkinggestelde overheidsmiddelen, aangevuld met middelen vanwege openbare en private instellingen, moeten gebruikt worden voor productietoelagen en premies voor het filmproductieproces. Dossiers moeten op hun economische en culturele waarde beoordeeld worden door de filmcommissie. Daarbij moeten garanties ingebouwd worden voor de moeilijker te financieren genres als de artistieke kunstfilm en de animatiefilm. Begeleiding en ondersteuning van beginnende filmmakers hij hun eerste producties moet voorzien worden, via het inrichten van seminaries door ervaren film- en videomakers. Andere optie voor het filmbeleid is de ontwikkeling van een economisch beleid inzake filmindustrie en- exploitatie. Alleen via gezonde structuren op dit vlak kunnen de Vlaamse films de consumenten bereiken.  10. Media, aandacht voor woord- en beeldcultuur.  Een mediabeleid moet voor de SP in eerste instantie wezenlijk ingebed zijn in een cultuurbeleid. In realiteit is de mediasector op dit ogenblik bij uitstek een jachtterrein voor commercialisering en wegen de economische belangen zwaar door. Als economie en cultuur op hetzelfde speelveld zitten, dreigt de culturele component vlug het zwakke broertje te worden, zeker als één Europese regelgeving, zoals die bijvoorbeeld rond televisie tot stand is gekomen, de zaken enkel vanuit economisch oogpunt benadert. Dit is een reden te meer om werk te maken van een cultuurparagraaf in het Europees Verdrag. Om de verdergaande commercialisering tegen te gaan, vindt de SP dat er culturele tegen-injecties moeten gegeven worden. Onmisbaar daarbij is een sterke openbare omroep, die een volwaardige ambassadeur is van de Vlaamse Gemeenschap en met voldoende middelen de opdracht kan waarmaken die hem toegewezen is; informatie, educatie en amusement bieden. Voor sommige programma's moet gemikt worden op een groot publiek. Een gemeenschapsomroep die maar een klein groepje mensen bereikt, is geen echte omroep van die gemeenschap. Andere programma's die zich tot doelpublieken richten en die de belangstelling moeten stimuleren voor o.a. kunst, wetenschappen, voortdurende vorming, experimenten met beeldcultuur zelf moeten evenwel verzekerd aanwezig zijn in de programmatie. De dosering hiervan behoort tot de autonomie van de omroep. Deze autonomie werd met het BRIN decreet van 27 maart '91 versterkt en moet gevrijwaard blijven. Maar de Vlaamse Raad moet wel zijn verantwoordelijkheid nemen, mocht de openbare omroep zijn culturele en educatieve taak verwaarlozen. In elk geval moeten beide omroepen de voorwaarden waaraan de uitzending van etherreclame moeten voldoen, stipt naleven.  De Openbare Omroep, die hoofdzakelijk uit dotatie moet worden gefinancierd, mag niet het slachtoffer worden van de grilligheden in het opbrengstsysteem van kijk- en luistergeld. Op basis van een goed dossier en overtuigend beheer laat het huidige decreet trouwens toe dat er een aanvullende dotatie verstrekt wordt. Als de essentiële voorwaarde tot pluralisme uit het voorstel van decreet over dat medium, gerealiseerd wordt, moet de regionale televisie volwaardig uit de startblokken kunnen gaan. De SP pleit voor de oprichting van een Stimuleringsfonds Beeldcultuur, dat hoogwaardige TV-initiatieven ondersteunt, die uit de aard van de produktie (drama, experimenten) steeds moeilijker gefinancierd raken. Elke omroep, openbaar of commercieel, regionaal of landelijk, of elk produktiebedrijf komt theoretisch in aanmerking voor steun. Het is de bedoeling om op zijn minst toch enkele TV-producties per jaar op die manier te helpen tot stand komen, als culturele correctie op de mediamarkt. In het radiolandschap moet het decreet op de lokale radio's uitgevoerd worden en ketenvorming moet worden tegengegaan. De lokale radio's moeten volwaardig hun socioculturele rol kunnen spelen in hun geografisch beperkte gemeenschap. Daarnaast ziet de SP evenwel ruimte om in de grotere Vlaamse steden het type van agglomeratieradio uit te bouwen. Met een aparte regelgeving moeten deze agglomeratieradio's, in beperkt aantal en zonder monopolievorming en zonder ketenvorming een professioneel beter gestructureerde aanvulling geven op de lokale radio's. Daarmee wordt ook de audio-industrie in Vlaanderen gestimuleerd. Gezien de internationale economische en @tieke beslissingen in verband met deze industrieën, is een eigen coherent beleid essentieel. Pas wanneer we de structuren van de markt kennen en onze sterke en hebben geanalyseerd en in een breder onaal kader hebben geplaatst, kunnen eigen kennis en talenten adequaat @stimuigwig tot succesformules trachten te komen. We moeten in Vlaanderen de Marweli's om andere Berlusconi's niet achterna hollen, in medialandschap kunnen we onze @repuem -van KMO-land waardig zijn. In dat allesoverheersend beeldgebeuren mag het geschreven woord niet verwaarloosd worden. In tegenstroom moeten we helpen het gewicht tussen woord en beeld te @hUKuu. Daarom moeten wij in Vlaanderen het kader creëren waarbinnen zich alle mediavormen in een pluralistische dimensie kunnen ontplooien. Daarvoor zal de mediamarkt cultureel en @sitatief bijgestuurd moeten worden, net zoals gebeurt als sociale of ecologische correctie doorgevoerd worden.  11. Culturele infrastructuur moet drempelverlagend werken.  De culturele participatie moet bevorderd worden door een drempelverlagende infrastructuur. De verdere planning, uitbouw en ondersteuning van de openbare culturele centra verdient in dit licht bijzondere aandacht. Deze pluralistische ontmoetingsruimten dragen bij tot een spreiding van culturele activiteiten naar streken en groepen die er traditioneel van verstoken blijven. De culturele centra moeten dus de middelen krijgen om de creativiteit te stimuleren. Er dient samenwerking te zijn tussen de ministeries van cultuur en openbare werken, opdat ook openbare culturele werken effectief cultureel goed worden.  Er moet getracht worden om zoveel mogelijk mensen actief te betrekken bij de beleving en de ontwikkeling van de cultuur. Daarom moet zeker de amateuristische kunstbeoefening worden geherwaardeerd.  12. Musea en archieven. Meer dan bewaarplaatsen van ons verleden.  De overheid moet door betoelaging de drie belangrijkste opdrachten van de musea mogelijk maken, nl. het verzamelen en bewaren van objecten, het wetenschappelijk onderzoek hierrond, het verspreiden van kennis en het bezorgen van genot door het tonen van die objecten. Aangezien de drempelvrees nog steeds zeer hoog is moeten de oorzaken hiervan onderzocht worden en moet een actief beleid tot drempelverlaging gevoerd worden. Een nieuwe archiefwetgeving dringt zich op. Deze moet aandacht hebben voor de deponering en bewaring van archiefbestanden, de opleiding van archivarissen en ander archiefpersoneel, en voor de toegankelijkheid van de archieven door het publiek. De in de administraties en archiefdepots opgeslagen documenten moeten vrij consulteerbaar zijn. Uitzonderingen hierop (bijvoorbeeld gerechtelijke dossiers) kunnen voor een periode van ten hoogste dertig jaar worden toegestaan.  13. Een actief cultuurbeleid door openbare besturen.  In navolging van wat de PTT recent besliste m.b.t. het nieuwe sorteercentrum Antwerpen X en de oprichting van nieuwe postgebouwen, stelt de SP voor dat de openbare besturen bij de oprichting van nieuwe gebouwen of bij renovatie, en binnen de financiële mogelijkheden, deze gebouwen verfraaien met aangepaste kunstwerken in harmonie met de stijl en de doelstellingen van het gebouw. Op deze wijze wordt ons patrimonium niet alleen cultureel verfraaid, maar krijgen ook kunstenaars nieuwe kansen aangeboden.  14. Gemeentelijk cultuurbeleid. Een voortrekkersrol in een vrijetijdsmaatschappij.  Door de uitbouw van bibliotheken, culturele centra, het organiseren van culturele activiteiten, enz..., kan de burger zijn visie verruimen in confrontatie met andere ideeën. Er is nood aan werkvormen die zich niet louter concentreren op het georganiseerde deel van de bevolking en die niet enkel de grote agglomeratiesteden aandoen, maar die integendeel inhoudelijk van locatie tot locatie kunnen verschillen, afhankelijk van de plaatselijke polsslag. Een degelijk beleid laat immers ook ruimte voor experiment en evolutie.  Op gemeentelijk niveau is materiële en deskundige ondersteuning van het cultureel gebeuren heel belangrijk. Aangepaste infrastructuur vereist dan ook een aangepast management. Wij streven in de culturele Sector naar een intensief gebruik van de werkvorm "gemeentebedrijven”.  Aandachtspunten bij een gemeentelijk cultureel beleid moeten zijn.  -   spreiding van beslissingsmacht via het opzetten van experimenten met     inspraak.  -   nadruk op participatie van achtergebleven groepen.  -   optimale gebruikmaking van plaatselijke infrastructuur.  -   samenwerking tussen de schepenen van cultuur en onderwijs.  -   openstelling van de cultuurraad voor niet-georganiseerden.  -   aandacht voor alle expressievormen.  -   gericht aankoopbeleid bij het verwerven van kunstwerken.  -   voorbehouden van een percentage van het budget openbare werken voor     de integratie van kunstwerken.  -   voorbehouden van een percentage van het budget openbare werken voor     archeologisch onderzoek op plaatsen waar werken worden uitgevoerd.  15.In elke gemeente een bibliotheek.  Maatregelen moeten genomen worden tegen de gemeenten die nog steeds niet aan deze decreetverplichting voldoen. Na ruim tien jaar toepassing van het bibliotheekdecreet moet nu de structuur van bovenlokale en lokale geledingen effectief worden voltooid. Elke gemeente moet haar bibliotheek hebben. De bibliotheken hebben een eigentijdse en globale rol te vervullen als informateken. De gemeentelijke openbare bibliotheken moeten daarbij een actieve rol vervullen in het algemene informatiebeleid van de Vlaamse overheid. Zij moeten informatie van de verschillende overheden ter beschikking stellen aan het publiek.  16. Brussel: een extra inspanning vereist.  De meervoudige functie van Brussel als hoofdstad van Europa, van België en van Vlaanderen én als woonstad van circa één miljoen inwoners moet ook in het cultuurbeleid tot uiting komen. Creativiteit en talent zijn in de hoofdstad in ruime mate aanwezig. Denken we maar aan de internationale uitstraling van de Munt of de vernieuwende werking van het Kaaitheater. De middelen die hiervoor ter beschikking worden gesteld zijn echter maar een fractie van wat in de omringende landen aan de culturele uiting van hun hoofdsteden wordt besteed.  De SP is van oordeel dat Brussel ook op cultureel gebied een extra inspanning verdient. Prioritaire dossiers voor de komende jaren zijn o.m. de noodzakelijke verbouwingen van de KVS, de Ancienne Belgique en de Beursschouwburg. Verder moet het net van Nederlandstalige bibliotheken, culturele centra en jeugdcentra in de negentien gemeenten verder uitgebouwd worden. Bij de betoelaging hiervan moeten gunstnormen uitgewerkt worden vanuit de overweging dat zij niet enkel moeten openstaan voor de Brusselse Vlamingen, maar ook voor de talrijke buitenlanders in de hoofdstad.  17. Sociaal cultureel werk. niet steeds zo'n zachte sector.  Het sociaal cultureel werk legt de zwakke punten in onze samenleving bloot. In de jaren '80 heeft het vormingswerk de ogen geopend voor de kansarme groepen. De onvermoed grote groep analfabeten en de risicogroepen van werklozen, migranten en ouderen. De sector moet meer middelen krijgen. De subsidiëring moet gebeuren in functie van de inhoud en de kwaliteit, niet op basis van de ideologische gerichtheid en louter kwantitatieve criteria. De nog talrijke nepstatuten in deze sector moeten omgezet worden in volwaardige tewerkstelling. De initiatieven die openheid creëren naar andere culturen, zoals projecten voor migranten, moeten gestimuleerd worden.  18. Jeugdbeleid of bruggen bouwen voor jongeren.  Het jeugdbeleid moet alle jongeren aanzetten tot een actieve deelname aan het politieke, sociale en maatschappelijke gebeuren. Vanuit de culturele, persoonsgebonden, sociale en  economische bevoegdheid van de gemeenschap, dringt zich een permanente coördinatie op tussen de diverse departementen, zodat een maatschappelijk geïntegreerd en samenhangend jeugdbeleid kan tot stand komen op gemeenschapsniveau en op lokaal vlak.  Het positief integreren van kinderen en jongeren, onafhankelijk van sociale herkomst, geslacht of ras, moet de basis leggen voor een open en democratische samenleving. Vanzelfsprekend moet ook de open toegankelijkheid van het onderwijs daarvoor gegarandeerd blijven. De school is één van de milieus waar aan de integratie van migranten moet worden gewerkt, op vlak van toegankelijkheid, en op vlak van de inhoudelijke invulling van de integratie. Ook in het vormingswerk dienen de projecten met kansarme jongeren en migranten te worden ondersteund. Specifieke werkvormen, zoals bijvoorbeeld straathoekwerking, verdienen speciale aandacht.  Er moet worden gestreefd naar een zo kort mogelijke legerdienst, waarbinnen de milicien een zinvolle opleiding krijgt. In de sector van de bijzondere jeugdzorg moet de nadruk gelegd worden op preventieprojecten. Er moeten voorzieningen worden gecreëerd voor kinder- en jongerenopvang. Ook de gezondheidsopvoeding van kinderen en jongeren moet worden ondersteund door voorlichtings- en preventiecampagnes (AIDS, verkeersveiligheid, sport, voeding...). Voor het jeugdwerk, dat inzake vorming, begeleiding en vrijetijdsbesteding een belangrijke maatschappelijke rol speelt, wil de SP volledige uitvoering van het decreet op het landelijk jeugdwerk. Dit decreet is aan een actualisering toe. Er moet ook een wettelijk kader gecreëerd worden voor het lokale jeugdwerk.  Tenslotte moet het integrerend gebruik van de infrastructuur en diensten worden gepromoveerd, zowel voor het jeugdwerk als voor de jongeren op individueel vlak. Zo moeten ondermeer de beperkende maatregelen inzake het gebruik van schoolgebouwen worden opgeheven. Toch is daarnaast nood aan de uitbouw van infrastructuur die aan specifieke behoeften moet voldoen, zoals bijvoorbeeld jeugdhuizen.  SPORTBELEID, EEN ACTIEF EN DYNAMISCH PROGRAMMA.  Het sportbeleid moet een daadwerkelijke democratisering van de sport en de promotie van een ruime sportbeoefening nastreven. Iedereen moet in gelijke mate de mogelijkheid hebben om zijn vrije tijd zinvol en actief te besteden, o.a. door een gezonde sportbeoefening. De overheid moet de voorwaarden en de kansen scheppen deze keuzevrijheid maximaal te waarborgen.  Het operationeel geworden Vlaams Commissariaat-Generaal voor de Bevordering van de Lichamelijke Ontwikkeling, de Sport en de Openluchtrecreatie (BLOSO) moet worden uitgebouwd tot een doorzichtig beleidsinstrument. Het interne en externe pluralisme moet worden gewaarborgd en geëerbiedigd.  Er moet nauwlettend over gewaakt worden dat het sportbeleid de uitsluitende bevoegdheid blijft van de gemeenschappen en dat voor Vlaanderen de functionele verantwoordelijkheid volledig blijft berusten bij het BLOSO. Het is absoluut noodzakelijk dat het BLOSO direct betrokken wordt bij de voorbereiding ei uitvoering van alle sportbeleidinitiatieven binnen de Vlaamse Gemeenschap, tot wiens bevoegdheid ze ook behoren.  Een toekomstgericht sportbeleid moet oog hebben voor de tewerkstelling van sportpedagogisch en sporttechnisch geschoolden. De zo noodzakelijke begeleiding van de sportactiviteiten moet gebeuren op een kwalitatief hoogstaand peil, via het inzetten van sportpedagogisch en/of sporttechnisch geschoolde krachten. De overheid moet dan ook verder zorgdragen voor de vorming van sporttechnische bekwame begeleiders via de door de Landelijke Commissie Kadervorming georganiseerde cursussen. Hiervoor is het echter noodzakelijk dat BLOSO, universiteiten en sportbonden optimaal samenwerken.  De overheid moet efficiënte maatregelen nemen om de nefaste ontwikkelingen in de sport zoals geweld, doping, commerciële misbruiken en de steeds verder oprukkende commercialisering en privatisering tegen te gaan. Ook aan de problemen rond de veiligheid van sportinfrastructuur en installaties zal blijvend de nodige aandacht moeten worden besteed.  De uitbouw van sportinfrastructuur moet steunen op een analyse van de reële noden op lokaal vlak, zowel van de sportorganisaties, als van de niet-georganiseerde sportbeoefenaars. Ondersteuning van de lokale initiatieven via het investeringsfonds, gekoppeld aan een degelijke planning en sporttechnische criteria, moeten leiden tot een functioneel sportinfrastructuurbeleid. Bij deze ondersteuning dienen door de overheid stringente eisen te worden ingebouwd wat betreft.  -   de maximale toegankelijkheid van de infrastructuur voor de     totaliteit der sportbeoefenaars en het multifunctioneel gebruik     ervan.  -   de milieuvriendelijkheid van de inplanting.  -   de voorziene animatie steunend op een professionele begeleiding.  De nodige aandacht zal eveneens worden besteed aan het realiseren van kleinschalige sportinfrastructuur en aan een eigentijds, efficiënt beheer.  Volgens de SP kan liet niet zijn dat de gebruiker verplicht wordt het geheel van de exploitatiekosten van de infrastructuur te dragen via de huur. Daarom moeten de lokale besturen steun krijgen bij het drukken van de exploitatiekosten. bijvoorbeeld op het vlak van de animatie en de begeleiding. Een rationalisatie van de BLOSO-centra moet worden doorgevoerd. In de toekomst moet prioriteit gegeven worden aan de modernisering van de noodzakelijke en bestaande verblijfsaccommodaties en aan de realisatie van tenminste één volwaardig multifunctioneel centrum per provincie, waar ook de recreatiesport volledig kan aan bod komen.  Er is een absolute noodzaak aan een professionele begeleiding van het globale sportgebeuren en de sportbeoefenaar ter ondersteuning van het onmisbare vrijwilligerswerk. Daarom moet werk worden gemaakt van de verdere uitbouw van een regionaal gecoördineerde sportbegeleidingsstructuur voor het hele Vlaamse land. De medische begeleiding in de sport moet een voortdurende zorg zijn. Het beleid terzake moet in zijn uitvoering worden geëvalueerd naar zijn efficiëntie, zowel wat de aanwending van de financiële middelen betreft, als wat de werking van de uitvoerings- en controleorganen betreft.  Het logistieke kader van een eigen Vlaams sportbeleid voldoet niet. Wetgevende initiatieven moeten genomen worden om te komen tot.  -   een eigen Vlaamse Hoge Raad voor de Sport.  -   - een actualisering van de toepassingsmodaliteiten en de uitbreiding     van het toepassingsgebied van het decreet betreffende de     weddetoelagen voor sponfunctionarissen.  -   de goedkeuring van een nieuw decreet op het statuut voor de     niet-betaalde sportbeoefenaar.  -   - het regelen van een planningadvies. qua sporttechnische     functionaliteit en rationeel gebruik, voor de bouw van     sportinfrastructuur gefinancierd via het investeringsfonds.  De SP pleit voor een meer rechtvaardige verdeling van de budgettaire middelen binnen de cultuursector door het optrekken van de eigen begrotingsmiddelen van BLOSO. Deze middelen zullen bij prioriteit besteed worden aan de ontwikkeling van de sportieve recreatie en aan de ondersteuning van initiatieven met tewerkstellingseffect. Daarnaast wenst de SP dat via een wetgevend initiatief bijkomend extra-budgettaire middelen ter beschikking worden gesteld voor de ondersteuning en de realisatie van sportpromotionele projecten en Sport-voor-Allen-programma’s.  De financiering van het Vlaams Sportfonds moet worden geregeld en veiliggesteld. De verdeling van de middelen moet gebeuren op basis van objectieve criteria.  De sportbeoefening moet gestimuleerd worden door.  -   meer werkelijke lesuren lichamelijke opvoeding en spel of sport in     alle onderwijsniveaus.  -   -het opnemen van een aantal uren besteed aan de extra-curriculaire     schoolsportbegeleiding, in de opdracht van de leerkracht.  Zonder afbreuk te doen aan het privaat initiatief of aan de ondernemingszin van kandidaat-exploitanten van private sport- en fitnesscentra, moet door de wetgever via exploitatienormen de verplichting worden opgelegd om professionele en verantwoorde begeleiding te voorzien.  Bij de oprichting van de BWP was het eerste actiepunt de invoering van het algemeen enkelvoudig stemrecht. Dit moest het breekijzer zijn van een grondige hervorming van onze maat schappij. De democratische hervormingen van toen hebben geleid tot de uitbouw van een uitgebreid sociaal zekerheidsstelsel, bescherming van de werknemers, een uitgebreid onder wijssysteem, enz. Onze democratische keuze heeft de maatschappij grondig hervormd. We zullen de nieuwe problemen die zich stellen niet kunnen oplossen als we ook de democratie zelf niet vernieuwen. Dat hangt nauw samen met de aard van de nieuwe problemen. Of het nu de werkloosheid of het leefmilieu, het migrantenprobleem of de veiligheid betreft. Telkens is een belangrijk element van wrevel de vaststelling dat de overheid onmachtig blijft, de verzuchting van de bevolking niet begrijpt. Radicale democratie is dan ook geen programmapunt dat losstaat van de andere punten. Het is een absoluut noodzakelijke voorwaarde om die andere punten met enige kans op succes te kunnen verdedigen.  Daarom ook pleiten we voor een stevige democratische staat, die zich bewust is van de noodzaak om de overheidsdiensten te hervormen en zijn eigen ambtenaren te herwaarderen. Dat staat volledig haaks op de roep naar een sterke staat, die vooral in rechtse kringen te horen is.  Op Vlaams vlak heeft minister van Binnenlandse Aangelegenheden en Openbaar Ambt, Luc Van den Bossche, reeds de kans gegrepen om de Vlaamse administratie grondig te moderniseren. Op nationaal vlak werd echter lang getreuzeld. Toch werden akkoorden bereikt rond de algemene principes van het ambtenarenstatuur en de minimale rechten voor het geheel van het personeel van de openbare diensten. Hierdoor wordt het mogelijk een aantal belangrijke veranderingen door te voeren in het statuut van de ambtenaren. De globale hervorming een zal echter een zaak zijn van de volgende regering.  EEN BETERE DIENSTVERLENING AAN BURGER.  De belangrijkste verwijten aan het adres van de openbare diensten houden verband met de kwaliteit van de dienstverlening.  1. De ondoorzichtigheid van de openbare diensten.  De ingewikkeldheid van de wetgeving en de gebrekkige informatieverstrekking door de overheid maken dat veel burgers niet eens op de hoogte zijn van hun rechten. Vooral voor de sociaal zwakkeren moet men daarom verder gaan met de informatieverstrekking en de ambtelijke toekenning van sociale voordelen. Door een vereenvoudiging van de reglementen kunnen de bureaucratisering en de enorme papierberg worden afgebouwd. Door een gebrek aan onderlinge samenwerking tussen de verschillende overheidsdiensten moet de burger eenzelfde informatie soms meermaals overmaken. Dit is niet enkel overbodig maar vaak ook vervelend waar het bijvoorbeeld formulieren betreft die door derden (de werkgever, de school,...) moeten ingevuld worden. Een vlottere samenwerking tussen de diensten onderling moet dit soort ongemakken oplossen. De ambtelijke taal is verouderd, veel formulieren zijn aartsmoeilijk opgesteld. Hierdoor ontstaan talrijke misverstanden met soms verstrekkende gevolgen. Het opgeven van foute informatie kan immers aanleiding geven tot het stopzetten van een uitkering. Het taalgebruik van de ambtenarij moet hedendaags zijn, eenvoudig en duidelijk. De Vlaamse regering heeft daarvoor een stuurgroep opgericht die de meest voorkomende stukken eens onder de loupe moet nemen, wat moet resulteren in wat minder ingewikkelde, maar menselijker formulieren. Een voorbeeld dat navolging verdient.  2. De ontoegankelijkheid van de openbare diensten.  Veel administraties bevinden zich te Brussel en zijn slechts bereikbaar tijdens de kantooruren. Dit stelt grote problemen voor mensen die gaan werken. Om persoonlijk informatie te krijgen over een dossier moet vaak verlof worden genomen.  Om hieraan te verhelpen moeten ruimere openingsuren worden voorzien. Tevens pleiten we voor het realiseren van een maximale ruimtelijke deconcentratie van de diensten naar de bevolking. Dit impliceert dat naast de centrale administraties er voldoende contactpunten zijn buiten de hoofdstad. In dit kader kunnen de door minister Van den Bossche opgerichte Vlaamse Administratieve Centra in de provinciehoofdplaatsen tot voorbeeld dienen. Deconcentratie en decentralisatie zijn uiteraard geen doel op zich maar ze dragen ertoe bij de dienstverlening aan de bevolking te verbeteren. De telefonische bereikbaarheid is niet optimaal. Vaak is niet duidelijk welk nummer moet gevormd worden om bij de juiste persoon terecht te komen (bel je voor een algemene inlichting naar het centraal bestuur of het algemeen secretariaat?), zijn de lijnen overbezet of wordt men verkeerd doorverbonden. Een centraal telefoonnummer per administratie, voldoende lijnen naar de centrale en voldoende telefonisten die de diensten kennen en dan ook weten naar waar moet worden doorverbonden, kan al veel problemen oplossen. Ambtenaren worden aan twee kanten afgeschermd. Aan de ene kant komt het publiek zeer moeilijk in contact met de ambtenaar, aan de andere kant moet de ambtenaar die iets voorbereidt of afwerkt talloze hiërarchische oversten passeren. Daarom stellen we de directe lijn voor. Dit houdt in dat op alle briefwisseling die de administratie voert met de burger de behandelende ambtenaar met zijn telefoonnummer en contacturen wordt vermeld. Het houdt ook in dat de ambtenaar meer verantwoordelijkheid krijgt.  DE NOOD AAN STEVIGE BURGERRECHTEN.  Een klant die zich benadeeld voelt, gaat de volgende keer hij de concurrentie winkelen. Bij de openbare diensten is dat uiteraard onmogelijk. Daarom moet de rechtsbescherming van gebruikers van openbare diensten uitgebreid worden.  1. De openbaarheid van bestuur.  Om de verstoorde relatie tussen burger en overheid te herstellen is het hoogtijd de openbaarheid van bestuur op een veralgemeende en afdwingbare wijze in te voeren. Zo kunnen de sfeer van geheimhouding die veel administraties kenmerkt en het wantrouwen van de burger doorbroken worden. Het feit dat in de huidige situatie iemand inzage in zijn eigen dossier kan geweigerd worden, is volkomen in tegenstrijd met het recht op informatie. Bovendien is de openbaarheid van bestuur een noodzakelijke voorwaarde voor een grotere participatie van de burger in de beleidsvorming. In theorie zijn de meeste partijen voorstander van een wettelijke regeling inzake openbaarheid van bestuur. Wanneer het erop aan komt concrete realisaties te verwezenlijken, duiken echter steeds nieuwe bezwaren op zodanig zelfs dat aan de goodwill van bepaalde partijen kan getwijfeld worden. Zo geraakten de voorstellen van de minister van Binnenlandse Zaken, Louis Tobback, voor een grondwetsartikel en voor een wet op de openbaarheid van bestuur, niet verder dan een werkgroep. Om aan te tonen dat openbaarheid van bestuur in de praktijk wel kan, voerde minister Tobback in zijn diensten de passieve openbaarheid in vanaf 1 juli 1991. Sindsdien kan iedereen inzage en kopie krijgen van documenten van het ministerie van Binnenlandse Zaken. Op initiatief van Minister Van den Bossche werd een decreet goedgekeurd waarbij ook de passieve en actieve openbaarheid van bestuur wordt ingevoerd voor de Vlaamse administratie en de Vlaamse parastatalen.  De SP zal blijven ijveren voor een veralgemening van de wet op de openbaarheid van bestuur, die zowel slaat op de actieve als passieve openbaarheid. De modaliteiten van de actieve openbaarheid, of de informatieverstrekking op initiatief van de overheid zelf, kunnen moeilijk bij wet worden vastgelegd. Elke overheid moet zelf de kanalen kunnen kiezen om iedereen optimaal te kunnen informeren. Voor de passieve openbaarheid, die elke burger het recht geeft om bestuursdocumenten in te zien en er een afschrift van te krijgen, kunnen er daarentegen wel concrete normen vastgelegd worden. In principe moeten alle bestuursdocumenten openbaar zijn, behalve specifieke uitzonderingen (zoals de bescherming van de persoonlijke levenssfeer). Het inzagerecht geldt voor iedereen, een persoonlijk en rechtstreeks belang is dus niet vereist. De procedure moet eenvoudig zijn en aan strikte termijnen gebonden zijn, zodat controle mogelijk is door een Raad voor de Openbaarheid van Bestuur of de Raad van State.  2. Spreekrecht voor ambtenaren.  Hierbij aansluitend moet de zwijgplicht van ambtenaren worden omgezet in spreekrecht zoals voorzien is in de onlangs uitgewerkte algemene principes van het ambtenarenstatuut. Dit veronderstelt evenwel een degelijke bescherming van de ambtenaren.  3. Overheidsbeslissingen moeten gemotiveerd worden.  Als socialisten pleiten we voor een doortastende overheid. Dat betekent ook dat ieder optreden van de overheid volkomen legitiem en aanvaardbaar moet zijn voor het gros van de bevolking. Ook als iets correct wordt afgehandeld heeft de burger soms de indruk dat er gesjoemeld werd. Met de openbaarheid van bestuur kan dat al behoorlijk verholpen worden. Maar er is meer nodig. De staat moet niet alleen rechtvaardig zijn, maar ook zo overkomen. Daarom zijn we lang vragende partij geweest om de motivering van de overheidshandelingen in te voeren. Met de wet van 13 juli 1991 hebben we onze slag thuisgehaald. Deze Wet kan bijdragen tot een mentaliteitsverandering waardoor de overheid meer een gesprekspartner wordt dan een ongenaakbaar beslisser. Op de naleving van deze wet zal nauwlettend moeten toegezien worden.  4. Ombudsdiensten en wrevelambtenaren.  De burger verwacht van de overheid dat er eerlijk beslist wordt, dat de beslissingen correct worden uitgevoerd en dat alles zonder veel geheimdoenerij kan gecontroleerd worden. Maar dat belet niet dat er altijd klachten blijven, dat kleine of grote fouten worden gemaakt, dat er wrevel ontstaat Wrevelambtenaren en een ombudsdienst kunnen dat opvangen. In alle openbare diensten en openbare bedrijven (zoals de Post, de RTT en de Spoorwegen) moeten zij de burger wegwijs maken in de administratieve mallemolen, hen goede raad geven en onrechtvaardige situaties rechttrekken. De burger heeft er behoefte aan en de openbare sector heeft het broodnodig.  5. Administratieve rechtbanken.  Uiteindelijk staat of valt elke rechtsbescherming van de burger t.o.v. de overheid met een vlot toegankelijke, snel afgehandelde en kwalitatief hoogstaande rechtspraak. En daar hapert wel een en ander, zowel bij de gewone rechtbanken als op het vlak van de administratieve rechtspraak. Op initiatief van minister Tobback werden onder deze regering reeds een hele reeks hervormingen doorgevoerd die de ontoelaatbaar lange proceduretijd bij de Raad van State moeten verkorten en de effectiviteit van de geleverde rechtsbescherming moeten verhogen. Informatisering, verhoging van het aantal staatsraden en auditeurs, versnelling van de publicatie van arresten en vooral introductie van het administratief kortgeding waardoor de Raad van State voortaan een uitvoering van een beslissing kan schorsen tot er - binnen de zes maanden - een uitspraak is over een eventuele vernietiging, en de invoering van de dwangsom, die door de Raad van State kan opgelegd worden wanneer een arrest niet wordt uitgevoerd. Deze wijzigingen maken een fundamentele hervorming van de administratieve rechtspraak echter niet minder nodig. Daarvoor moeten er administratieve rechtbanken van eerste aanleg worden opgericht, waarbij een hele reeks overheidsbeslissingen in eerste instantie kunnen worden aangevochten, met beroeps- of cassatiemogelijkheid bij de Raad van State. Dit zou een belangrijke vereenvoudiging betekenen in vergelijking met de veelheid van administratieve rechtscolleges en procedures die nu bestaan, waardoor de drempel voor de burger om zich tot de rechter te wenden aanzienlijk zou verlagen. Bovendien kunnen de zaken dan sneller beslecht worden en kan de Raad van State zich concentreren op de meer complexe problemen.  EFFICIËNT WERKENDE OPENBARE DIENSTEN.  De SP is ervan overtuigd dat de vaak gebrekkige dienstverlening zowel te maken heeft met de mentaliteit van de besturen en bestuurders als met de organisatie van de administraties, de bureaucratie, het verouderde ambtenarenstatuut en de onderwaardering van de ambtenaren. Een moderne overheid moet evolueren van een bureaucratisch naar een managerieel model waarin snel en efficiënt kan gehandeld worden.  Willen de openbare diensten hun essentiële rol kunnen vervullen, dan moeten ze hun doelstellingen verwezenlijken met minder reglementen en moeten ze op een meer begrijpelijke en doorzichtige manier worden georganiseerd. Indien nodig moeten overheidsfuncties grondig worden hervormd of afgeschaft. De advies functies, de begrotings- en de administratieve controle moeten grondig worden herdacht.  1. Snelle beslissingen.  In tegenstelling tot de Vlaamse administratie zijn de nationale administraties nog altijd opgebouwd als afzonderlijke zuilen met elk een hiërarchische structuur. Er bestaan slechts verticale banden tussen de onderdelen. De ambtenaar ontvangt slechts bevelen van het naaste diensthoofd en geeft enkel bevelen aan de ondergeschikten. Er is weinig ruimte voor snelle beslissingen en acties, alles moet immers de hiërarchische weg volgen, bevoegdheidsdelegaties worden te weinig gebruikt, en de verantwoordelijkheid wordt voor zich uitgeschoven. Om daaraan te verhelpen moeten de hiërarchische regels herzien worden, waardoor iedereen een zekere verantwoordelijkheid krijgt.  2. Overheidsmanagement en organisatie.  Het gebeurt nog te veel dat de administratieve top weinig zicht heeft op het werkvolume, prestatienormen, taakinhoud, behoefte aan personeel, bijscholing en vorming enz. Kortom, er is een uitgesproken nood aan organisatie. Zolang die er niet is zal de ambtenaargeneraal, zelfs diegene die managementbewust is, niet kunnen beschikken over de beheersinstrumenten die hij nodig heeft om een optimale werking van de diensten te verzekeren. De organisatie moet daarom op grond van een globaal beleidsproject, per departement en voor alle departementen samen, op punt worden gesteld. De interne communicatie moet worden geoptimaliseerd. De communicatie-informatica, de kantoorautomatisering en de automatische gegevenstransmissie moeten voor een grondig behoeftenonderzoek, verder uitgebouwd worden om alles zekerder, soepeler en nauwkeuriger te laten verlopen. Informatica moet verder aangegrepen worden om alle bestuurslichamen een vaste greep te doen krijgen op het gehele gegevensbestand waarover ze moeten beschikken om bijvoorbeeld uitbetalingen van uitkeringen sneller en vooral zekerder te laten verlopen. Zo wordt ook vermeden dat dezelfde informatie meermaals gevraagd wordt aan de burger. Informatica kan ook een belangrijke rol spelen in de informatieverstrekking. Met behulp van een doorgedreven informatisering moeten de administraties in staat zijn om sneller op de behoeften van de bevolking in te spelen, beter hun toestand te kennen en hen op het gepaste moment persoonlijk aan te spreken en te informeren. Hierbij dient de privacy maximaal beschermd te worden.  3. De opwaardering van de ambtenaar.  De SP wil haar politiek van opwaardering van het openbaar ambt voortzetten. De onlangs afgesloten CAO biedt de garantie op een algemene weddeschaalherziening voor de meeste ambtenaren vóór einde juni 1994. De SP stelt zich tevens garant voor de vrijwaring van de indexkoppeling en het behoud van de bestaande pensioenregeling. De SP pleit voor kwalitatief volwaardige jobs, een betere dienstregeling en een oordeelkundige spreiding van de tewerkstelling. Bijzondere aandacht moet geschonken worden aan de vorming van ambtenaren. Hiermee wordt geen elitevorming bedoeld, maar een aangepaste vorming voor iedereen. Een aantal van deze voorstellen werden opgenomen in de algemene principes die de basis vormen van het nieuwe ambtenarenstatuut. Het komt er nu op aan hierop verder te bouwen om tot efficiënte en klantvriendelijke openbare diensten te komen.  4. Een eenvoudig statuut, met maximale garanties voor de rechten van de ambtenaren.  Het statuut-Camu dateert van 1937. In de loop der jaren werd het meermaals uitgebreid zodat het uitgroeide tot een draak met zeven koppen. De SP pleit voor een eenvoudiger en soepeler statuut dat een maximale garantie biedt voor de rechten van de ambtenaren, maar ook oog heeft voor de vlotte werking van de openbare diensten. De discussie over een nieuw statuut kan dan ook niet meer uit de weg gegaan worden.  Een algemene functie-analyse dringt zich op zodat de aanwervingen nauwer kunnen aansluiten bij de functie. Momenteel kan een veearts nog steeds als bestuurssecretaris terecht komen op een personeelsdienst. De omslachtige controleprocedure zorgt ervoor dat een snelle aanpassing van de personeelsformaties uitgesloten is. Ook een onderzoek naar eventueel overbodige adviesraden en een efficiënte en minder omslachtige begrotings- en administratieve controle zouden ons een heel eind vooruit kunnen helpen.  Het loopbaansysteem moet versoepeld worden. Momenteel wordt de ambtenaar na een vergelijkend examen en een stage aangeworven in een wervingsgraad (d.i. in de regel een graad van de laagste rang van het niveau). De bevordering geschiedt (voor de niveaus 2, 3 en 4) hoofdzakelijk op basis van anciënniteit en voor het niveau 1 op basis van de beoordeling, gecombineerd met politieke patronage. Een ambtenaar met een gemiddelde loopbaan wordt minstens twee keer bevorderd. Dit strakke systeem laat weinig ruimte open om verdienstelijke ambtenaren extra te belonen of ambtenaren met onvoldoende inzet geen bevordering te geven. Behoudens de zeldzame toepassing van een tuchtmaatregel, kunnen personeelsleden die onvoldoende presteren niet aangemaand worden tot betere prestaties. Ook de overstap van de privé-sector naar de openbare sector is meestal weinig aantrekkelijk. Om het loopbaansysteem te kunnen versoepelen kiezen we voor de verruiming van de vlakke loopbaan. Elk niveau wordt dan opgedeeld in twee vlakke loopbanen die van elkaar gescheiden zijn door een loopbaanexamen waaraan de ambtenaar die opgenomen is in de eerste vlakke loopbaan kan deelnemen mits het verwerven van een bepaalde anciënniteit. De versnelling of vertraging van bevorderingen in die vlakke loopbaan moet gebaseerd worden op een objectief evaluatiesysteem dat voldoende beveiligd wordt door een collegiale beslissing en door een georganiseerd administratief beroep. In de tweede vlakke loopbaan van niveau 1 wordt een mandatensysteem ingevoerd zoals de ministers ColIa en De Batselier reeds gedaan hebben voor de topfuncties bij Belgacom, VITO en IWT. Het loopbaanexamen wordt er vervangen door een selectie gericht op managementvaardigheden. De ambtenaren die hierin slagen komen in een leidend korps terecht waaruit de ministers de topambtenaren van hun departement kunnen kiezen. De top van de hiërarchie heeft dus geen vaste titularis meer, maar wordt opgevuld door een lid van het leidend korps die uit de eigen of uit een andere administratie komt. Zij krijgen een ruime verantwoordelijkheid om hun departement zelf te kunnen organiseren. Te gepasten tijde kunnen de topambtenaren vervangen worden, waarbij ze niet ontslagen worden maar wel hun plaats in het korps terug innemen. Blijft de werking echter in gebreke dan wordt de leidend ambtenaar vervangen. Bij ernstige tekortkomingen kan hij in de toekomst geen aanspraak meer maken op een topambt of wordt hij ontslagen. Het mandatensysteem laat toe voor bepaalde projecten deskundige buitenstaanders met een arbeidsovereenkomst voor bepaalde duur in te zetten. De beroepservaring opgedaan in de privé-sector moet dan wel financieel en qua anciënniteit gevaloriseerd worden. Met dit systeem wordt de positieve politisering (samenwerking politici-ambtenarij) beter georganiseerd, terwijl de negatieve politisering (misbruiken via politieke patronage) grotendeels wordt uitgeschakeld. Leidinggevende functies worden toevertrouwd aan personeel dat via de selectieproef bewijst over de gepaste capaciteiten te beschikken. De minister wordt omringd door zelfgekozen dus "betrouwbare" ambtenaren waardoor de kabinetten grotendeels overbodig worden. Dankzij de vlakke loopbanen wordt het soms jarenlange immobilisme binnen eenzelfde functie ontkracht.  Er moet worden afgestapt van de starre wijze waarop de vastheid van betrekking wordt geïnterpreteerd. Wie in ministerie A begint, eindigt de loopbaan ook meestal in ministerie A, ook al heeft ministerie A teveel personeel en ministerie B te weinig, en ook al is het personeelslid in kwestie beter geschikt voor een vacante taak in B dan voor de huidige taak in A. De vastheid van betrekking moet daarom vervangen worden door een vastheid van tewerkstelling. De vastbenoemde ambtenaar blijft zeker van een job maar een functiegericht personeelsbeleid moet de ambtenaren inzetbaar maken waar ze nodig zijn. Er is dringend behoefte aan een moderne en soepele mobiliteitsregeling die rekening houdt met de inspraak van de betrokkene.  Een verdere herschikking van de niveaus is noodzakelijk. Naast het onlangs opgerichte niveau 2+, dat het werken in openbare diensten aantrekkelijk moet maken voor afgestudeerden van het hoger onderwijs van het korte type, pleit de SP voor de samenvoeging van de huidige niveaus 3 en 4. In dit niveau zou geen diploma meer worden vereist voor de administratieve graden. Voor de technische en gespecialiseerde functies zou het bezit van een aangepast diploma wel noodzakelijk blijven waarbij ook de getuigschriften van middenstandsopleiding, beroepsopleiding en industrieel leercontract moeten aanvaard worden.  Tenslotte moeten we vaststellen dat ook het aantal graden veel te groot is waardoor het personeelsbeheer nodeloos verzwaard wordt. De wildgroei van graadbenamingen moet dan ook dringend afgebouwd worden.  DYNAMISCHE OVERHEIDSBEDRIJVEN.  Voor de SP moet de geest van de wet op de autonome overheidsbedrijven onverkort uitgevoerd worden. Dit houdt in dat de nieuwe beheersorganen en de overheid via de al te sluiten beheerscontracten een beleid moeten ontwikkelen gericht op.  -   het vrijwaren van het overheidskarakter van deze bedrijven.  -   het voeren van een klantgericht en commercieel beleid.  -   het verwezenlijken van een modern, soepel en nieuw     personeelsstatuut, gericht op de noden van de overheidsbedrijven.  -   het ontwikkelen van een internationaal en joint-venture-beleid.  -   het ontwikkelen van een beleid waardoor ons land in sleutelsectoren     als telecommunicatie, postdiensten en vervoer per spoor een     draaischijffunctie in de Europese Gemeenschap kan vervullen.  -   het verder uitbouwen van een sociaal beleid m.b.t. de actieterreinen     van deze belrijven.  Deze principes - die nu reeds gelden voor de RTT, de Post, de Spoorwegen en de R.L.W. -moeten ook als basis dienen voor de hervorming van de RMT.  DOORZICHTIGE POLITIEKE STRUCTUREN.  1. De staatshervorming, een democratisch project.  De Belgische staatsstructuur werd de laatste jaren, telkens onder druk van communautaire crisissen, herhaaldelijk gewijzigd. Deze aanpassingen hadden de verdienste dat ze de toestand deblokkeerden. Ze hebben echter wel tot tekortkomingen in het staatsapparaat geleid.  Zeer weinig burgers snappen nog hoe en door wie het land wordt bestuurd. Die onduidelijkheid draagt in hoge mate bij tot een verlies van vertrouwen in de politieke instellingen, tot apathie bij de burger en tot onvoorstelbaar ingewikkelde situaties die enkel door een greep aan de noodrem kunnen ontward worden.  De SP wil vermijden dat de behandeling van de verdere staatshervorming wordt overheerst door communautaire aspecten. Niet de tegenstellingen tussen Vlaanderen en Wallonië staan centraal, maar de burger. Voor de SP moet de derde fase de politieke democratie versterken door  -   het inschrijven van fundamentele rechten van de burger en de manier     waarop die rechten kunnen worden afgedwongen.  -   het toewijzen van de residuaire en verdragsrechterlijke bevoegdheden     aan de staat, de gemeenschap en het gewest.  -   een grondige vereenvoudiging van de politieke instellingen met de     afschaffing van het dubbelmandaat.  -   een democratische hervorming van de kiesweteving.  -   een grondige hervorming van de uitvoerende macht.  2. Fundamentele rechten en vrijheden van de burger.  De rechten en vrijheden die in de grondwet zijn opgesomd, zijn geënt op een l9de eeuws ideeëngoed. Met de uitbouw van de verzorgingsstaat is de relatie tussen de burger en de overheid sterk veranderd: de plaats die de staat inneemt in ons dagelijks leven is nu beduidend groter. Daarom wil de SP de fundamentele rechten en vrijheden van de burger waarborgen door ze in de Grondwet in te schrijven.  De burger moet weten wat de instellingen en administraties doen en er zich kunnen tegen verweren bij gedecentraliseerde administratieve rechtbanken. Het invoeren van het principe van openbaarheid van bestuur in de grondwet, aangevuld met een artikel dat de rechtsbescherming van de burger verstevigt, is een prioriteit. De nieuwe relatie tussen burger en staat moet burger ook beschermen tegen een teveel aan staat. Daarom is de bescherming van de privacy een recht dat de SP absoluut in de grondwet wil schrijven.  Tenslotte ontbreken de sociale rechten zoals het recht op wonen, het recht op een leefbaar en gezond milieu, de manier waarop de milieurechten verdedigd kunnen worden, volledig.  3. De erkenning van de vrijzinnigheid.  De levensbeschouwing van iedere persoon moet worden geëerbiedigd. De SP zal er dan ook naar blijven streven dat de vrijzinnige levensbeschouwing wettelijk erkend wordt.  Daarom is het nodig dat de vrijzinnige dienstverlening door de overheid ondersteund wordt en dat artikel 117 van de grondwet in die zin wordt gewijzigd.  4. Residuaire en verdragsrechtelijke bevoegdheid.  De tweespalt tussen Nederlandstaligen en Franstaligen leidt op het nationale niveau tot belangrijke problemen. Daarom is de SP voorstander van de toewijzing van de bevoegdheden, waarover er nog onduidelijkheid bestaat (de residuaire bevoegdheden), aan de deelniveaus. Een aantal garanties moeten echter aanwezig zijn. Zo is het toewijzen van een concurrentiele residuaire bevoegdheid aan gewesten én gemeenschappen niet werkbaar. Bovendien moet de toewijzing van de residuaire bevoegdheid gepaard gaan met een zo uitgebreid mogelijke driedubbele lijst van bevoegdheden (staat, gemeenschap en gewest) en moeten tegelijkertijd een aantal moeilijkheden die uit de vorige bevoegdheidsoverdrachten voortvloeien, worden aangepakt.  Hoewel het globaal buitenlands beleid een nationale materie moet blijven is de SP er voorstander van dat gewesten en gemeenschappen ook internationaal de hun toegewezen bevoegdheden moeten kunnen uitoefenen. Voor de gewestbevoegdheden is de internationale omkadering in ruime mate aanwezig. De Europese regelgeving laat maar een beperkte beleidsruimte toe en bovendien garandeert de bijzondere wet uitdrukkelijk de economische en monetaire unie. Daarom stelt de SP voor dat inzake de gewestelijke bevoegdheden de nationale overheid principieel bevoegd zou blijven. Voor de gemeenschapsbevoegdheden stellen wij voor dat de gemeenschappen principieel bevoegd zouden worden, mits zij eerst de nationale overheid zouden informeren, waarbij deze laatste enkel kan ingrijpen via een duidelijk gemotiveerd besluit.  Ook het aantal leden van de Brusselse Hoofdstedelijke Raad kan worden verminderd. Hierbij moeten wel een aantal zetels voor Nederlandstaligen gewaarborgd worden.  5. De hervorming van de instellingen.  Het is een democratische noodzaak dat de verschillende executieven gecontroleerd worden door verkozenen die door de burgers daartoe zijn gemandateerd. Het dubbelmandaat, waarbij nationale parlementsleden tegelijk de deelparlementen bevolken, moet dan ook dringend worden afgeschaft. De Vlaamse Raad moet uiterlijk in 1994 rechtstreeks worden verkozen. Een rechtstreeks verkozen Vlaamse Raad mag in geen geval betekenen dat er nog meer politieke mandaten bij worden gecreëerd. Daarom is de SP voorstander van een vermindering van het aantal volksvertegenwoordigers tot maximaal 150.  Tegelijkertijd moet de Senaat worden hervormd. Een federale structuur vereist echter minimaal een Senaat waarin de twee gemeenschappen erover waken dat de bevoegdheden en structuren van de deelniveaus niet zonder hen kunnen gewijzigd worden. Voor de vormgeving van de Senaat moet een belangrijke basisoptie genomen worden. Met name rijst de vraag in hoeverre de Senaat een ontmoetingsplaats moet worden van alle bestuursniveaus, waar deze bestuursniveaus niet alleen contact met elkaar houden maar ook mogelijke conflicten vermijden of oplossen. In optie 1 is de Senaat niet de ontmoetingsplaats van de gemeenschappen en gewesten waar conflicten worden opgelost. De rol van de Senaat is in dit geval, zoals in de meeste federale landen, de inbreng van de deelgebieden bij de federale (niet de nationale) werkzaamheden. In optie 2 is de Senaat de ontmoetingsplaats van de deelstaten en de nationale staat en wordt deze instelling de plaats waar de verschillende deelniveaus met elkaar tot een parlementair gesprek kunnen komen en er de zogenaamde federale materies regelen. Onder federale materies dient men ie verstaan, die aangelegenheden, die in mindere of meerdere mate, alle bestuursniveaus aanbelangen.  6. De wijziging van de kieswetgeving.  Een parlementslid of een minister moet niet alleen oog hebben voor zijn eigen streek. Zijn taak is veel ruimer en ook de kiesbeoordeling moet ruimer zijn. Daarom is de SP voorstander van kiesomschrijvingen Per gemeenschap met een Nederlandstalige lijst, een Franstalige en een Duitstalige. Alleen de inwoners van Brussel hebben het recht om te kiezen tussen de Nederlandstalige en een Franstalige lijst. Voor de inwoners van Komen en Voeren zijn daarop twee uitzonderingen voorzien, de Europese en de nationale verkiezingen. Dit systeem vereist wel een splitsing van de provincie Brabant.  7. Minder ministers, meer samenwerking.  Het is voor iedereen duidelijk dat er te veel ministers zijn. De SP wil niet meedoen aan een spelletje afbieden, waarbij men de kiezer wil paaien met een laag, lager, laagst aantal ministers. Voor ons komt het erop aan om functionele entiteiten per ministerschap uit te bouwen. Dit leidt automatisch tot een vermindering tot 15 leden voor de nationale regering en tot 7 leden voor de Vlaamse executieve. De derde fase is het ideale moment om na te gaan of tussentijdse verkiezingen mogelijk moeten blijven en of de stabiliteit van de nationale regering op dezelfde manier als deze van de executieven moet gewaarborgd worden.  8. Zuivere politiek.  Voor de SP is het evident dat mensen die het volk willen vertegenwoordigen niets te verbergen hebben en dat zij zich volledig wijden aan de taak waarvoor zij verkozen zijn. Het openbaar maken van alle mandaten, ook in particuliere sector, en het volledige inkomen van politiek verantwoordelijken zou terzake een nuttig initiatief zijn.  EEN SLEUTELROL VOOR DE GEMEENTEN.  1. De burger in het middelpunt van de gemeentelijke dienstverlening.  Wat voor de openbare diensten in het algemeen geldt, geldt ook voor de gemeenten. De burger komt immers het meest en het snelst in contact met het gemeentebestuur en de gemeentelijke administratie. In kleine gemeenten is er vaak een goede relatie tussen de inwoners en de ambtenaren. De service is er snel en persoonlijk, iedereen kent immers iedereen.  In veel grotere gemeenten zijn de administratie in hetzelfde bedje ziek als de nationale en Vlaamse administraties. De burger moet dikwijls verlof nemen om de nodige formaliteiten te vervullen, hij moet voor verschillende problemen evenveel keren aanschuiven in soms eindeloze rijen, onpersoonlijkheid is er troef en de telefoonlijn permanent is bezet.  De SP wil ook hier een cliëntgerichte revolutie. De burger moet centraal staan in de dienstverlening. Nu reeds zijn er een aantal gemeenten die door organisatorische veranderingen en vooral door het opleiden van het gemeentelijk personeel de administratie klantvriendelijk maken. Zij kunnen wat extra steun zeker gebruiken. De SP wil dan ook de opleiding en bijscholing van gemeentelijke ambtenaren ondersteunen en aanpassen aan de noden (via een gedecentraliseerd aanbod, korte opleidingen en een grotere toegankelijkheid van de opleidingen). De provincies zijn, met hun rijke ervaring, het meest aangewezen om deze opleidingen te organiseren en te coördineren.  2. De burger in het middelpunt van het gemeentebestuur.  Openbaarheid en inspraak zijn de basiselementen voor een radicale democratie. De ministers Tobback en Van den Bossche hebben daarom reeds in 1988 het initiatief genomen om een modelreglement voor zo'n openbaarheid van bestuur aan de gemeenten voor te stellen. In heel wat gemeenten met de S? in de meerderheid werd dit reglement reeds gestemd. Eens de burger het recht heeft op degelijke informatie is de stap naar inspraak snel gezet. De SP wil dan ook, via de gemeentewet, iedere gemeente verplichten om een inspraakreglement op te stellen. Dit reglement bepaalt o.a. dat de gemeente hoorzittingen moet organiseren op vraag van de bevolking. Op die hoorzittingen kan de bevolking haar problemen rechtstreeks aan de bestuurders meedelen en de bestuurders dwingen om verantwoording af te leggen over  het gevoerde beleid.  Indien een burger zich benadeeld voelt door een administratie, moet hij terecht kunnen bij een ombudsman of -vrouw. Bij wijze van proef heeft Minister Van den Bossche een subsidiëringdecreet uitgewerkt voor het aanstellen van een ombudsman- of vrouw in de grotere gemeenten. De SP wil dit uitbreiden tot alle gemeenten van Vlaanderen.  In grote gemeenten moeten er wijkraden worden opgericht. Die wijkraden mogen niet samengesteld zijn uit zogenaamde beroepsinsprekers, maar moeten daarentegen een doorsnede vormen van alle lagen van de bevolking. Die wijkraden kunnen op termijn beslissingsrecht krijgen over een aantal zaken die zich strikt beperken tot hun eigen wijk.  3. De burger heeft recht op een professioneel bestuur.  De burger meer bij het beleid betrekken veronderstelt een kwalitatief hoogstaand bestuur.  Het huidig statuut van gemeenteraadsleden, schepenen en burgemeesters verhindert een volledige inzet van de bestuurders zonder dat ze hun gezondheid of familiaal en sociaal leven hypothekeren. Daarenboven mag het niet zo zijn dat een mandaat enkel weggelegd is voor mensen die er een dure hobby kunnen op na houden. Iedereen moet kunnen verkozen worden, onafhankelijk van zijn of haar werk, inkomen of sociale status.  De SP wil dan ook een volwaardig statuut voor de lokale verkozenen door.  -   het politiek verlof voor gemeentemandatarissen uit te breiden.  -   een vorm van loopbaanonderbreking voor schepenen en burgemeesters in     te voeren.  -   bijscholing en vorming voor gemeentemandatarissen te organiseren.  4. Meer beleidsruimte door een gezond financieel beleid.  De financiële toestand van de gemeenten evolueerde in de jaren tachtig naar een dramatisch dieptepunt. De gemeenten konden over slechts zeer beperkte financiële middelen beschikken om aan de groeiende behoeften te voldoen. Zonder een krachtdadige ingreep zouden de meeste gemeenten tegen het jaar 2000 bankroet geweest zijn. Minister Van den Bossche heeft vanaf het begin de nadruk gelegd op de financiële orthodoxie binnen de gemeenten. Hij heeft de gemeenten ook een aantal instrumenten gegeven, zoals het meerjarig financieel beleidsplan, het nieuwe Vlaams Gemeentefonds en het Investeringsfonds, om hen te helpen om de gemeentefinanciën weer gezond te maken.  De algemene financiële toestand van de Vlaamse gemeenten blijft evenwel moeilijk. Daarom wil de SP.  -   liet behoud van de strenge evaluatie van meerjarige financiële     beleidsplannen.  -   geen nieuwe taken aan de gemeenten opleggen zonder bijkomende     financiële tussenkomsten te voorzien.  -   het tijdig doorbetalen van de belastingen die door de centrale     overheid geïnd werden voor de gemeenten.  Een dynamisch beleid ten aanzien van de gemeentefinanciën veronderstelt ook een snelle herziening van de voogdijregeling. Een decreet op het toezicht moet de financiële controle doeltreffender organiseren. De slechte financiële toestand van vele gemeenten is immers mee veroorzaakt door een te lakse houding van de hogere overheid in het verleden. Een nieuw decreet op het administratief toezicht moet uitgaan van de volgende principes.  -   de uniformisering en vereenvoudiging van de procedures.  -   verkorting en - voor zover mogelijk – eenvormigheid van de     termijnen.  -   het administratief en geldelijk statuut van al het gemeentepersoneel     moet aan dezelfde goedkeuringsprocedure onderworpen worden.  -   de integratie van de toezichtsbepalingsn op de gemeentebedrijven.  5. Ruimte voor de grote steden en de gemeenten met een centrumfunctie.  Alle wetenschappelijke studies wijzen uit dat de grote steden en sommige gemeenten met een centrumfunctie grote financiële problemen hebben. Zij dragen zware lasten mee uit het verleden. Diezelfde steden hebben echter ook de grootste problemen, de armoede is er het grootst, de infrastructuur aan dringende vernieuwing toe, de milieuproblemen zijn dringend, het verkeer alarmerend.  Die steden en gemeenten hebben reeds een zware inspanning gedaan en zijn bereid om die inspanningen verder te zetten. Het is dan ook overduidelijk dat de financiële ondersteuning o.a. via het Vlaams Fonds voor de Integratie van Kansarmen moet worden verdergezet.  De SP zal onderzoeken op welke manier er structurele oplossingen kunnen uitgewerkt worden voor de grootstedelijke financiële problemen. Hiermee werd reeds begonnen door minister Luc Van den Bossche. De pensioenproblematiek, die hun begrotingen zwaar belast, werd grotendeels opgelost door een wijziging van het financieringsfonds.  Een belangrijk deel van de economische activiteiten van ons land gebeurt in de grootstedelijke gebieden. De economische slagkracht van die gebieden is bijgevolg bepalend voor het welzijn van alle burgers. De SP is er zich bovendien van bewust dat de grootstedelijke gebieden, waarvan de grote steden als motor fungeren, meer en meer betrokken raken in een internationale concurrentieslag. Het is dan ook aangewezen passende structurele maatregelen te nemen ten gunste van deze gebieden. Daartoe is het onontbeerlijk om de verhouding tussen stad en streek, evenals de rol van de provincie grondig te evalueren. Een nauwere aansluiting van de bestuurlijke entiteiten aan de sociologische en economische realiteit kan zich daarbij opdringen.  6. Een cruciale opdracht voor het lokale sociaal beleid.  In de bestrijding van armoede en kansarmoede speelt het lokale sociaal beleid een onvervangbare rol. Die rol kan maar efficiënt worden vervuld indien het sociaal beleid op een geïntegreerde manier wordt gepland en uitgevoerd. Een betere coördinatie en een meer efficiënte besteding van de beschikbare middelen zijn nodig.  Omdat zowel het OCMW als de gemeente bevoegd zijn voor dit lokale sociaal beleid, is het nodig beide structuren te herdenken, zodat overlapping en dubbel gebruik kunnen vermeden worden. Centraal hierin staat de zorg voor een grotere toegankelijkheid voor de burger en een efficiënte werking van de betrokken diensten. Ook de financiële implicaties van een goed lokaal sociaal beleid wegen zwaar op de gemeentebegroting. Daarom wil de SP het aandeel van de centrale overheid in de bestaansminimumuitkeringen verhogen en een structurele oplossing voor de financiële problemen van de openbare ziekenhuizen uitwerken.  DE PROVINCIE: HET INTERMEDIAIRE BESTUUR.  De laatste jaren is de rol van de provincies enigszins weggedeemsterd door de staatshervorming. De uitbreiding van de bevoegdheden en de middelen van de Vlaamse Gemeenschap heeft er voor gezorgd dat de rechtstreekse lijn tussen de lokale besturen en de hogere overheid, de Vlaamse Gemeenschap, werd versterkt ten nadele van het contact met de provincies. De SP is ervan overtuigd dat de provincie als intermediair bestuur een cruciale rol kan spelen in het beleid dat de gemeenten overstijgt.  Daarom wil de SP dringend werk maken van een nieuwe taakomschrijving van het provinciaal bestuur. Zo moet het een ondersteunende rol ten aanzien van de gemeentelijke overheden krijgen. De gemeenten en intercommunales moeten steeds bij de provinciale diensten terechtkunnen bij het voorbereiden en uitwerken van hun beleid.  De herwaardering van het provinciaal niveau is voor de SP onlosmakelijk verbonden met de democratisering van de provinciale structuren. Een opwaardering van de provincieraad, die meer en beter controle moet uitoefenen op de relevante taken van de bestendige deputatie, staat hierbij centraal. Deze wijzigingen impliceren een herwaardering van het mandaat van provincieraadslid.  De prestaties van een kleine open economie als de Belgische moeten gezien worden in de ruimere internationale context. Deze was tot midden de jaren 90 heel gunstig. Dit uitte zich in hoge groeicijfers in de geïndustrialiseerde landen, de terugkeer tot een laag inflatiepeil, een daling van de werkloosheid. Dit economisch succesverhaal mag ons niet doen vergeten dat een groot deel van de ontwikkelingslanden geen deel hadden aan dit economisch succes, maar verder zakten in het economisch moeras, zodat een belangrijk deel van de wereldbevolking verder verarmde.  Eind 1990 werd de internationale economische context grondig gewijzigd. De Verenigde Staten, het Verenigd Koninkrijk en Canada raakten verzeild in een diepe recessie. Een aantal andere landen waaronder Frankrijk, Italië en ook België hadden af te rekenen met een sterke daling van de economische activiteit gedurende het laatste trimester. Dat de groeivertraging zich in Europa minder sterk manifesteerde wordt vooral toegeschreven aan de gunstige effecten van de Duitse eenmaking.  De internationale economische situatie blijft onzeker. Hoe lang gaat de recessie in de Verenigde Staten nog aanslepen? Er zijn een aantal indicatoren die wijzen op een herstel, maar toch blijft voorzichtigheid geboden. Het is niet realistisch te veronderstellen dat een kleine open economie als de Belgische niet te lijden zou hebben onder de internationale groeivertraging. Maar volgens de laatste prognoses van het Planbureau kunnen wij de toekomst gematigd optimistisch tegemoet zien.  DE BELANGRIJKSTE UITDAGINGEN VOOR DE TOEKOMST.  Naast de traditionele doelstellingen van een socialistisch beleid, dienen er zich belangrijke nieuwe uitdagingen aan waarop de SP een eigen antwoord moet geven.  -   Er is reeds een belangrijke weg afgelegd nar de sanering van onze     overheidsfinanciën. Toch zal dit ook tijdens de komende legislatuur     een belangrijk aandachtspunt blijven.  -   Ondanks de hoge groei van de recente jaren blijven wij nog altijd     geconfronteerd met een hoge werkloosheid. Dit blijft een zwaar     maatschappelijk probleem, dat niet alleen door economische groei op     te vangen is.  -   Mede met het oog op de interne Europese markt moet onze industrie     verder gemoderniseerd worden. Enkel via een integratie van     technologische en sociale vernieuwingen kan ons bedrijfsleven     concurrentieel blijven.  -   Dit stelt meteen ook de vraag naar controle op de technologische     evoluties. Hoewel de technologische evolutie ongetwijfeld nieuwe     mogelijkheden opent mag men niet blind zijn voor de nadelige     effecten (van de informatietechnologieën, de biotechnologie, de     nieuwe materialen, enz.).  -   Kunnen wij ons zonder meer neerleggen hij de uitverkoop van onze     ondernemingen? Op welke terreinen is een stevige Belgische of     Vlaamse verankering noodzakelijk?  -   De Europese dimensie weegt steeds zwaarder door. De Europese     integratie gaat met rasse schreden vooruit. Maar door onevenwichten     tussen de economische harmonisatie en de politieke en sociale     harmonisatie dreigt dit een bij uitstek liberaal project te worden     dat dringend moet bijgestuurd worden.  -   De belangrijkste uitdaging voor de toekomst wordt ongetwijfeld de     uitbouw van een effectief milieubeleid. Het is duidelijk dat dit     milieubeleid maar kans op slagen heeft als ook het economisch beleid     erin geïntegreerd wordt. De economie moet afgestemd worden op een     duurzame ontwikkeling.  EEN EIGEN VLAAMS ECONOMISCH BELEID.  Na de laatste staatshervorming werd het industrieel en regionaal beleid volledig overgedragen naar de gewesten. Hun bevoegdheid wordt nog enkel beperkt door de economische en monetaire unie. De SP heeft deze mogelijkheid te baat genomen om eigen klemtonen te leggen in het Vlaams beleid. De zorg voor het milieu, de tewerkstelling, de modernisering van het Vlaams productie-apparaat.  1. De modernisering van het Vlaams productie-apparaat.  Om echt concurrentieel te blijven moet de industrie gericht worden op technologisch hoogstaande producten en moet de toepassing van technologische vernieuwingen in het productie-proces aangemoedigd worden. Onze industrie blijft hier kwetsbaar. Het gewicht van kennisintensieve sectoren en producten blijft te gering. De Vlaamse ondernemingen blijven traditioneel gericht op de productie van halffabrikaten, massaproducten met een geringe toegevoegde waarde en producten die meestal op de internationale markten prijsvolgers zijn.  Daarom hecht de SP veel belang aan een vernieuwd technologiebeleid. Naast meer financiële ruimte voor het industrieel basisonderzoek moet de aandacht vooral gaan naar de verspreiding en toepassing van technologie. Vooral de aanwending van aangepaste technologieën in de klassieke industriële sectoren is belangrijk. Innovaties in het productieproces zijn de enige mogelijke weg om op termijn te overleven en de werkgelegenheid te vrijwaren.  Zeker op het vlak van de milieutechnologie moeten zowel overheid als bedrijven meer inspanningen doen. Door hier internationaal het voortouw te nemen kan de industrie een belangrijk concurrentieel voordeel verwerven.  De technologische vooruitgang houdt veel kansen in, maar ook veel gevaren. De overheid heeft als belangrijke taak om toe te zien of bepaalde technologische evoluties nog maatschappelijk wenselijk zijn en moeten ondersteund worden. Iedere globale technologische innovatie moet dan ook tijdig onderzocht worden op haar mogelijke gevolgen voor het milieu, de arbeidsvoorwaarden, en de veiligheid en gezondheid van de bevolking. Dit technologisch aspectenonderzoek (TA) is erop gericht de technologische ontwikkelingen tijdig bij te sturen en alternatieven uit te werken die beter overeenstemmen met de fundamentele waarden van onze samenleving.  2. Een KMO-beleid.  De Vlaamse economie is een typische KMO economie. Zowat 72% van de Vlaamse bedrijven stellen minder dan 5 werknemers te werk. De ondernemingen niet maximum 50 werknemers realiseren ruim 40% van de tewerkstelling. De problemen van de KMO's zijn bekend, nl.  -   het bestaan van een informatie- en communicatiekloof tussen overheid     en KMO’s, die veel te maken heeft met de complexiteit van de     wetgeving en van de vele vormen van overheidssteun.  -   de zwakke exportgerichtheid van de KMO's.  -   het moeilijk ingang vinden van technologische innovaties in KMO's.  -   het hoog aantal falingen bij startende ondernemingen, wat niet     getuigt van een professionele aanpak.  Onder impuls van de SP heeft de Vlaamse regering voor het eerst een samenhangend beleidsplan opgesteld, op basis van de reële behoeften en noden van de kleine en middelgrote ondernemingen.  Dit Vlaams KMO-beleid moet in de komende jaren versterkt worden door.  -   startende KMO's beter te begeleiden en te ondersteunen.  -   de verspreiding en de overdracht van nieuwe technologieën meer op de     KMO's toe te spitsen.  -   de noden en behoeften van het onderwijs en de KMO’s beter op mekaar     af te stemmen.  -   netwerken van toeleveringsbedrijven uit te bouwen, waarbij ook     sociale garanties moeten ingebouwd worden.  -   de syndicale vertegenwoordiging in de KMO's via alle kanalen te     versterken.  3. Een herbronning van de GIMV.  Voor de SP moet de GIMV een belangrijke rol blijven spelen in de uitvoering van het economisch beleid. In het recent verleden is de GIMV opvallend succesvol geweest. Dit zou er wel eens kunnen toe leiden dat het louter economische gaat doorwegen. Het onderscheid tussen een private en een overheidsholding moet echter duidelijk zijn en in de toekomst nog beter uit de verf komen. Dit heeft een aantal implicaties. Men kan en mag niet afstappen van de voorwaarde dat de project kostendekkend moeten zijn, maar daarbinnen moet het sociaal-economisch nut de doorslag geven. De GIMV moet nieuwe projecten met hoge risicograad aandurven. De beleidsvisie van de GIMV moet in de eerste plaats een lange termijnvisie zijn, niet enkel gebaseerd op één snelle return. De GIMV kan een belangrijke rol spelen in het opbouwen van een Vlaamse verankering. Bovendien kan de GIMV een instrument zijn om de overheidscontrole op een aantal sleutelsectoren (zoals energie, waterzuivering en afval) te versterken. De GIMV moet ook een grotere voortrekkersrol spelen in het ontwikkelen van strategische opties die mee een oplossing kunnen geven aan de maatschappelijke uitdagingen van de 21e eeuw: de duurzame ontwikkeling, de ontwikkeling van de sociale economie, de wisselwerking tussen sociale en technologische vernieuwingen, de verbetering van de verkeersleefbaarheid en veiligheid, het uitbouwen van een sterke economische basis voor een actief cultuurbeleid, enz.  4. De expansiesteun herzien.  Minister De Batselier heeft de steunpercentages reeds aangepast. Zo werd de expansiesteun een echt beleidsinstrument. Het basispercentage werd verminderd en er werden verhogingen voorzien voor bijkomende tewerkstelling, investeringen met strategisch belang en milieu-investeringen.  Om van de expansiesteun een echt beleidsinstrument te maken dat de economie nog beter kan (bij)sturen, moet onderzocht worden voor welke sectoren het basispercentage nog verder kan verminderd worden en eventueel zelfs volledig kan afgeschaft worden.  5. Een Vlaams regionaal economisch beleid.  Het regionaal beleid is gericht op de gelijke spreiding van de welvaart over de verschillende regio's. Daarom moet het Vlaams regionaal beleid gepast inspelen op de mogelijkheden die de Europese structuurfondsen bieden. Zoals dit reeds onder de huidige Vlaamse regering gebeurde, o.a. door de oprichting van impulsgebieden moet het regionaal beleid op een nieuwe leest geschoeid worden. Een regionaal beleid is immers meer dan het aanleggen van een paar industrieterreinen of het realiseren van enkele grootschalige projecten.  Bij het uitwerken van een regionaal beleid moet men in de eerste plaats uitgaan van het potentieel van de streek. Dit betekent ook dat men gebruik maakt van de plaatselijke dynamiek, en dat er samenwerkingsverbanden moeten uitgewerkt worden tussen de lokale overheid, de provincie, de intercommunales, de privé-sector en de vakbonden. De regionale ontwikkeling moet uitgaan van een geïntegreerde aanpak waarbij zowel met de economische-, sociale-, als milieufactoren rekening wordt gehouden.  MILIEU EN ECONOMIE.  De uitbouw van een doeltreffend milieubeleid wordt de belangrijkste uitdaging voor de komende jaren. Een efficiënt milieubeleid kan niet voorbijgaan aan de economische bedrijvigheid. Meer nog, de kans tot slagen van dit beleid is in belangrijke mate afhankelijk van het succes waarmee de economie kan omgebouwd worden. Tegenover het huidig groeimodel moet een nieuw economisch model geplaatst worden. De SP opteert voor een model van duurzame ontwikkeling dat er vanuit gaat dat grondstoffen, energie schone lucht, water en bodem absoluut noodzakelijk zijn voor het voortbestaan van de mensheid zelf. Daarom moet ons economisch bestel omgebouwd worden, via 3 grote krachtlijnen.  1. Een open en soepele milieuplanning.  Via een soepele en democratische milieuplanning moet de band gelegd worden met belangrijke andere beleidsterreinen zoals economie, energie, wetenschappelijk onderzoek, ruimtelijke ordening, verkeer en vervoer, landbouw, toerisme, vorming en beroepsopleiding, enz. Hierbij zal een geheel van instrumenten moeten ingezet worden. Normen, heffingen, ecotaxen, statiegeldsystemen, groene expansiesteun, productaansprakelijkheid en een strengere handhaving van de milieuwetgeving.  2. Een groen productbeleid.  Naast deze instrumenten zal meer dan in het verleden het milieubeleid zich moeten toespitsen op een productbeleid. Dit zal onvermijdelijk een beperking van de beslissingsmacht van de ondernemingen betekenen. Maar de overheid moet hier een  belangrijke sturende rol spelen.  -   door het vastleggen van productnormen (zoals het verbod op asbest en     PCB's) en productienormen die rekening houden met de hele     levenscyclus van een product (zoals isolatienormen voor woningen,     normen voor verpakkingsmateriaal, enz. ).  -   door aan alle vormen van overheidssteun milieucriteria te verbinden.  -   door de technologische dienstverlening aan de (kleinere) bedrijven     ook op de milieuaspecten te richten.  -   door de productaansprakelijkheid van de producenten ook tot de     milieugevolgen te verruimen.  -   door milieuonvriendelijke producten duurder te maken en     tegelijkertijd voor betaalbare alternatieven te zorgen die     milieuvriendelijker zijn.  -   door zelf de markt voor milieuvriendelijke producten te stimuleren,     b.v. door het aanbod van openbaar vervoer te verbeteren of door zelf     meer gerecycleerd papier te verbruiken.  -   door borg te staan voor een betrouwbaar milieulabel en een     reclamecode voor grauw producten.  3. Groen zaken doen.  Ook de ondernemingen moeten voor hun verantwoordelijkheid geplaatst worden. Dit moet verder gaan dan het hanteren van een aantal instrumenten zoals een milieuboekhouding, milieu-audit of interne milieuzorgsystemen. Zoals in veel bedrijven het kwaliteitsbeheer een deel van de bedrijfscultuur geworden is, zal ook de milieuzorg een plaats moeten veroveren in de dagelijkse bedrijfspraktijk. Hier is ook een belangrijke taak voor de vakbonden weggelegd.  4. Huishouden in het milieu.  Als laatste pijler moeten ook de verbruiken geresponsabiliseerd worden. Dit hangt nauw samen met de mate waarin er werkelijk milieuvriendelijke keuzemogelijkheden zijn waarvoor de overheid en de ondernemingen moeten zorgen. Het is duidelijk dat er ook financiële prikkels nodig zijn om het gedrag van consumenten te wijzigen. Heffingen, ecotaxen en statiegelden moeten dan ook de verbruikers de nodige prikkels geven om op milieuvriendelijke producten over te schakelen. Naast de financiële stimuli is ook een goede milieuvoorlichting onontbeerlijk.  DE UITBOUW VAN BELGIË ALS DIENSTENECONOMIE.  De Belgische economie heeft een aantal belangrijke troeven. Los van het feit dat ook in de toekomst de grootste aandacht moet gaan naar die sectoren die de ruggengraat van de Belgische economie uitmaken, heeft België op grond van zijn centrale ligging de mogelijkheid om uitte groeien tot een belangrijk dienstencentrum. Financiële diensten, transport- en distributieactiviteiten, hoofdkwartieren van internationale groepen, milieuadviesdiensten en internationale culturele activiteiten moeten aangetrokken worden, zonder dat de druk op de laatste stukjes open ruimte en de spanningen in de grote steden nog toenemen.  Wil België deze mogelijkheden benutten dan zal het beleid daar ook moeten op inspelen. Een technisch hoogstaand communicatiesysteem dat inspeelt op de laatste ontwikkelingen, een goed functionerende infrastructuur, een vlot openbaar vervoer, een progressief milieubeleid en een open cultuurbeleid zijn daarbij heel belangrijk.  Binnen de infrastructuur blijven de havens de spil van onze in- en uitvoer. De Vlaamse Havencommissie moet instaan voor de coördinatie van het Vlaamse havenbeleid zodat concurrentie plaats maakt voor complementariteit. De Waterverdragen met Nederland moeten eindelijk afgerond worden zodat zij niet langer een belemmering vormen voor de ontwikkeling van het havenbeleid.  Ook het toerisme behoort tot de harde kern van de dienstensector. Kwaliteit moet ook hier de voorrang krijgen op kwantiteit. Het sociaal toerisme moet dan ook verder ondersteund worden om zich te kunnen aanpassen aan de hedendaagse eisen van kwaliteit en veiligheid. Maar er is meer. Toerisme is zeer nauw verbonden met het respect voor open ruimtes en de natuur, de modernisering en het comfort van het openbaar vervoer, het onderhoud van straten, pleinen en stations, de zorg voor onze monumenten, de uitbouw van een aantrekkelijk net van wandel- en fietspaden. Daarom moet elke provincie een toeristisch en recreatief structuurplan opmaken, dat na goedkeuring door de Vlaamse Executieve als richtplan moet dienen voor het toeristisch beleid. In dit kader moet ook de toeristische sector zelf financieel bijdragen in de kosten van promotie, marktonderzoek en toeristische infrastructuur die de sector ten goede komen. Toerisme moet dan ook een onderdeel worden van het economisch beleid en hoort niet langer thuis in het departement cultuur.  EXPORTEREN IS CONCURREREN.  De Belgische economie is sterk afhankelijk van de export. Dit maakt dat het concurrentievermogen van onze ondernemingen een belangrijk gegeven is. De huidige wet op het concurrentievermogen was reeds een hele vooruitgang in vergelijking met de wetten onder de rooms-blauwe kabinetten die enkel een loonnorm oplegden. Maar toch blijkt in de praktijk dat deze wet nog gebreken vertoont. De meetinstrumenten in de wet zijn nog te eng en er is bij de werkgevers weinig bereidheid om met andere elementen zoals de kwaliteit van de producten en het inspelen op de enorme milieuproblematiek rekening te houden. Bij de beoordeling van het concurrentievermogen wordt nog al te veel het accent gelegd op de kostprijs van de productiefactoren. De analyse moet dan ook aangevuld worden met een kwalitatief onderzoek (het soort producten dat we exporteren, het verkoopbeleid, de innovatie-inspanningen van de ondernemingen, enz.). Eventuele maatregelen moeten bekeken worden in het licht van de algemene economische toestand, maar voor de SP is het alvast uitgesloten dat enkel de loon- en weddetrekkenden een inspanning zouden. moeten leveren. Ook het bedrijfsleven moet voor zijn verantwoordelijkheid geplaatst worden o.a. op het vlak van productinnovatie, energiebesparingen en het voeren van een vooruitziend milieubeleid.  Door de staatshervorming van 1988 werden belangrijke delen van het exportbeleid geregionaliseerd. Hierdoor kregen de gewesten de mogelijkheid om een eigen exportbeleid te voeren. In de praktijk gingen nationale en gewestelijke instanties naast mekaar werken. Deze onduidelijkheid kan enkel opgelost worden door een verdere regionalisering van de Belgische Dienst voor Buitenlandse Handel. Een exportbeleid moet vooral aandacht hebben voor  -   een eenvoudige, snelle en efficiënte dienstverlening naar de     bedrijven toe.  -   - een aangepaste exportbegeleiding van KMO's, zonder dat hierdoor de     grote exporteurs verwaarloosd worden.  -   - de preferentiële behandeling van bedrijven die handel drijven met     landen die moeten bijgesprongen worden in hun economische     ontwikkeling (Oost-Europa en de ontwikkelingslanden).  -   het stimuleren van de export naar verre landen.  DE VERBRUIKERS HEBBEN HUN RECHTEN.  1. Van veilige kookfornuizen tot hormonenvrij vlees.  Er moet werk gemaakt worden van een algemene wet die de veiligheid en de gezondheid van de verbruikers echt beschermt. Fabrikanten en handelaars mogen enkel nog veilige producten en diensten op de markt brengen. Onveilige producten moeten onmiddellijk uit de handel genomen worden.  Binnen de Raad voor het Verbruik moet om commissie opgericht worden die gegevens verzamelt i.v.m. gevaarlijke producten, informatie aan het publiek verstrekt, klachten van de verbruikers behandelt en het overleg organiseert tussen verbruikers, handelaars, vrije beroepen en producenten. Een ombudsdienst voor de verbruikers zou hier goed werk kunnen leveren.  De voedingsproducten vragen extra aandacht. De etikettering en de reglementering op de additieven en doorstraling van producten is dringend aan verbetering toe. Ook de controle op het gebruik van hormonen in de veeteelt moet verscherpt worden. De SP vindt het onaanvaardbaar dat er reclame wordt gemaakt voor producten die schadelijk zijn voor de gezondheid. Tabaksreclame moet dan ook volledig verboden worden.  2. De rechten van de jongere en de oudere consumenten.  Met de nieuwe wet op de handelspraktijken en het consumentenkrediet werd een belangrijke stap gezet naar een betere voorlichting en bescherming van de consument. De jongere en oudere consumenten, die gemakkelijker het slachtoffer worden van misleiding of onoplettendheid, verdienen echter een extra bescherming. Daarom is de reclame die vooral mikt op minderjarigen en ouderen aan een betere reglementering toe. De bescherming van jonge en oudere consumenten mag niet inhouden dat hun handelingsbekwaamheid beperkt wordt. Wel moeten de burgerrechtelijke en strafrechtelijke gevolgen wanneer misbruik wordt gemaakt van de onervarenheid of onoplettendheid van deze groepen, verscherpt worden.  3. Maatregelen tegen schuldoverlast.  Voor verbruikers die te goeder trouw in een uitzichtloze situatie van schuldoverlast zijn terechtgekomen en tot over hun oren in de schuld zitten, moeten een afdwingbaar recht op uitstel van betaling krijgen. Voor de zwaksten onder hen moet zelfs een globale kwijtschelding van schulden mogelijk zijn. Binnen het OCMW moet een dienst budgetbegeleiding de schuldproblemen van particulieren helpen voorkomen en opvangen. De werkingskosten daarvan moeten gedragen worden door een heffing ten laste van de kredietverstrekkers.  Er moet ook spoed gezet worden achter de reeds lang aanslepende herziening van de lijst van goederen en het deel van het loon en andere inkomsten waarop geen beslag mag gelegd worden.  4. Milieu.  Milieuvriendelijke producten moeten worden ondersteund en goedkoper worden aangeboden. Er moet werk gemaakt worden van een milieureclamecode. Het gebruik van milieukeurmerken zal worden gereglementeerd en gecontroleerd. Reclame voor producten die schadelijk zijn voor het milieu moet aan banden worden gelegd. Dat geldt specifiek voor de autoreclame, waar de eigen gedragscode inzake publiciteit van de autoconstructeurs niet meer volstaat en moet vervangen worden door een Europese reglementering.  5. Bouwen zonder nasleep.  In zijn relatie tot aannemers en projectontwikkelaars bevindt de consument zich in een kwetsbare positie. Het groot aantal partijen dat bij de bouw is betrokken, de moeilijkheid om gebreken te ontdekken en de behoefte om snel zijn woning te betrekken maken dat de consument te dikwijls ontevreden achterblijft. Een herziening van de wetgeving moet ertoe leiden dat de aannemers en projectontwikkelaars hun verplichtingen ook daadwerkelijk nakomen.  6. Verzekeringen.  Er moet worden aangestuurd op een snelle goedkeuring van het wetsontwerp op de verzekeringsovereenkomsten. Hierdoor zullen de verplichtingen van de partijen duidelijker worden omschreven, zoals de beperking van de mogelijkheden van de verzekeraar om zijn tussenkomst te verminderen, en de versoepeling van de informatieplicht van de verzekeringsnemer. De verzekeringsnemer moet de mogelijkheid hebben elke verzekeringsovereenkomst jaarlijks op te zeggen.  EEN EIGEN PROFIEL VOOR DE BELGISCHE FINANCIËLE SECTOR.  De laatste jaren is de financiële wereld in een ware stroomversnelling terechtgekomen. In het kader van de Europese integratie moeten de financiële instellingen opboksen tegen een toenemende internationale concurrentie. Deze schokken zijn niet zonder gevolg geweest voor de rendabiliteit van de financiële instellingen. Nu kan rendabiliteit niet los gezien worden van solvabiliteit. Een solvabiliteit die noodzakelijk is om zowel de spaarder te beschermen als om zijn vertrouwen in de sector te behouden. Het is dan ook noodzakelijk dat de overheid hier als beschermer van het algemeen belang haar opdracht blijft vervullen en waakt over de solvabiliteit van de sector. De toenemende concurrentie mag niet ten koste gaan van een overmatige verzwakking van de solvabiliteit. Amerikaanse toestanden moeten vermeden worden.  Ook wat de controle betreft wordt de nationale wetgeving meer en meer vervangen door Europese en internationale voorschriften. Deze internationalisering mag er zeker niet toe leiden dat de waakzaamheid van de nationale overheid verzwakt.  Het is tegen die achtergrond dat het eigen profiel van de Belgische financiële sector beter uit de verf moet komen.  1. Een grotere doorzichtigheid en een betere bescherming.  De overheid moet de gebruiker van financiële diensten goed beschermen. Daarom moet de solvabiliteit van de financiële instellingen gewaarborgd worden. Ook is er een adequate controle nodig op de financiële tussenpersonen en de financiële markten. Dit toezicht moet vergezeld gaan van effectieve onderzoeks- en sanctioneringsmogelijkheden.  De consument moet ook beschermd worden tegen het aangaan van te veel schulden. Daarom moet de negatieve verbruikerskredietcentrale verfijnd worden, en op termijn omgevormd worden tot een positieve kredietcentrale waarin alle afbetalingskredieten worden geregistreerd, ook de niet achterstallige. In dit geval moet de privacy wel goed beschermd worden. De deregulering van de financiële sector heeft aanleiding gegeven tot een boom van financiële instrumenten. Dit opende nieuwe mogelijkheden voor de gebruikers. Maar toch zijn er ook gevaren aan verbonden. De vergelijkbaarbeid tussen verschillende instrumenten wordt moeilijker. Daarom moet de consument begrijpbare betrouwbare en vergelijkbare informatie krijgen. moeten de rentepercentages op jaarbasis uitgedrukt worden, en moeten de lastenpercentages, beheerskosten en dossierkosten duidelijk vermeld worden in de contracten.  2. De specifieke rol van de openbare kredietinstellingen.  Wettelijk gezien staan de OKI’s op dezelfde voet als de private kredietinstellingen als het om hun werking, bestuur en toezicht gaat. Toch moet ervoor worden gezorgd dat een aantal specifieke kenmerken en opdrachten van de openbare kredietsector behouden blijven.  2.1. De Belgische verankering.  De financiële sector wordt gekenmerkt door een sterke graad van internationalisatie. Door grens overschrijdende fusies en overnames is het gewicht van de buitenlandse aandeelhouders in de eigendomsstructuur van de private financiële instellingen sterk toegenomen. Het is daarom van strategisch belang dat ten minste de openbare kredietinstellingen een gegarandeerde Belgische verankering hebben. De SP kiest daarbij duidelijk voor een sterk publiek aandeelhouderschap. Deze publieke verankering garandeert daarenboven dat zo nodig de OKI's kunnen ingeschakeld worden bij het realiseren van de prioritaire doelstellingen van het financieel beleid van de overheid (zoals de plaatsing en het beheer van de staatsschuld).  2.2. Marktstabiliserende functie.  In tijden van spanningen op de financiële markten kan het nuttig zijn dat de OKi's de rol van stabilisator vervullen, door er voor te zorgen dat de toegang tot de diverse financiële deelmarkten steeds gegarandeerd blijft aan redelijke voorwaarden. Dit kan gerealiseerd worden door voor een voldoende ruim aanbod te zorgen van financiële producten aan consumentvriendelijke voorwaarden, waardoor tevens de concurrentie in de sector wordt bevorderd.  2.3. Consumentvriendelijk bankieren.  De OKI's moeten in de toekomst meer dan nu een voortrekkersrol spelen op het vlak van consumentvriendelijk bankieren en het ethisch verantwoord omspringen met de beschikbare middelen. In die zin moet de recent ingezette politiek van de Postcheque (intrest op de zichtrekening, credit cards, klantvriendelijke maatregelen en samenwerking met de openbare kredietinstellingen) verder uitgebouwd worden.  3. Rente zonder bijsmaak, het belang van ethisch bankieren.  De term ethisch bankieren dekt verschillende ladingen. In een eerste betekenis gaat het om het afzijdig blijven bij ongeoorloofde transacties zoals fiscale fraude, transacties met misdaadgeld of witwasoperaties. In een tweede betekenis gaat het vooral om het financieren van sociaal en ecologisch verantwoorde projecten.  3.1. Ethiek in het financieel verkeer.  Financiële instellingen en tussenpersonen moeten zich onthouden van het opzetten van fiscaal geïnspireerde constructies die enkel belastingsontwijking of ontduiking tot doel hebben. Deze doelstelling kan enkel worden gerealiseerd mits een sterker toezicht. De Commissie voor het Bank- en Financiewezen en de Controledienst der Verzekeringen moeten dan ook het fiscale gedrag van de financiële instellingen beter controleren, zowel wat de eigen transacties betreft als de dienstverlening en het advies dat ze aan hun klanten geven. Effectieve onderzoeks- en sanctiebevoegdheden moeten zorgen voor een doeltreffende naleving van deze stelregels. Het is onduldbaar dat de financiële instellingen en tussenpersonen bewust zouden meewerken aan strafbare handelingen in België of in het buitenland. Het doorsluizen van misdaadgeld en het witwassen van geld moeten dan ook op Europees vlak bestreden worden.  3.2. De financiering van sociale en ecologische projecten.  Het begrip ethisch bankieren is gegroeid uit een kritische bezinning over de plaats van de financiële sector binnen de huidige maatschappij. Doel is door het investeren van fondsen in alternatieve of "ethisch gecontroleerde" projecten de economie te sturen in een meer ecologisch en ethisch verantwoorde richting. Daarom tracht men middelen aan te boren bij dat deel van de bevolking dat zijn geld in bewust gekozen initiatieven wil investeren, vooral dan in sectoren zoals het leefmilieu, de emancipatiebeweging, de welzijnszorg, de mens- en milieuvriendelijke ondernemingen, de cultuur en het onderwijs. Het gaat hier dus om "de moreel verontruste beleggers", voor wie het sociaal rendement primeert op het louter financieel rendement. Een gemeenschappelijk kenmerk van alle types van sociaal verantwoord beleggen is dat u een aantal kwalitatieve selectiecriteria hanteert bij de keuze van de investeringen (b.v. het uitsluiten van kernenergie, de wapenproductie, of de tabakindustrie) en dat men op een positieve manier sociaal verantwoorde projecten wij steunen. Bij het sociaal gericht beleggen wordt de eis van het economisch rendement aangevuld of vervangen door het streven naar een moreel en sociaal dividend. Dit sluit echter geenszins uit dat de gesteunde ondernemingen of activiteiten leefbaar moeten zijn, zodat de leningen kunnen terugbetaald worden. De basisfilosofie achter deze aanpak steunt op elementen zoals solidariteit, economisch zelfbeheer, maatschappelijke emancipatie en het streven naar een meer kwalitatief verantwoorde productie.  Nieuwe denkbeelden omtrent de band tussen het lucratieve en het ethische aspect van het bankieren moeten voldoende ademruimte krijgen om zich te ontwikkelen. Enerzijds moeten deze initiatieven wettelijk mogelijk gemaakt worden, zonder dat ze moeten voldoen aan alle omvangrijke verplichtingen die thans in de concurrentiële sector gelden, ondermeer op het vlak van de organisatievorm, de informatie en het eigen vermogen. De overheid moet zich hier enigszins soepeler opstellen zolang de activiteiten beperkt blijven tot welbepaalde beleggingen en domeinen. Anderzijds moet verhinderd worden dat waardevolle initiatieven zouden misbruikt worden, of dat deze financieringsvormen zouden worden gediskrediteerd door onvoorzichtig of slordig beheer. Ook dat zal door de Commissie voor het Bank- en Financiewezen goed in het oog moeten worden gehouden.  HET BUDGETTAIR BELEID.  De budgettaire sanering werd onder deze regering onverminderd verdergezet. Toch is er nog een belangrijke weg af te leggen. Het globale tekort moet verder teruggebracht worden tot het Europees gemiddelde, zodat de schuldenberg en de rentelasten in belang zouden afnemen. De sanering van de overheidsfinanciën blijft voor de SP een prioriteit. De hoge staatsschuld en hoge rentelasten beperken immers iedere budgettaire ruimte die noodzakelijk is om nieuwe initiatieven te nemen. Bovendien gaat achter de rentelasten ook een probleem van inkomensverdeling schuil. Door de staatshervorming zijn ook de budgettaire bevoegdheden van de nationale en de deelregeringen duidelijk gescheiden. De problematiek is dan ook anders als het om de nationale en de Vlaamse begroting gaat.  1. De nationale begroting.  Zeker de nationale overheid zal nog een paar jaar geconfronteerd worden met budgettaire moeilijkheden. De uiteindelijke besparingsinspanning is afhankelijk van het rentepeil en de algemene economische situatie. In elk geval moet men er zich van bewust zijn dat het steeds moeilijker wordt om op de krap gemeten budgetten nog te besparen zonder de goede werking van de staat in het gedrang te brengen. De sanering zal moeten gebeuren door.  -   een grondige doorlichting van de administratie en van alle     activiteiten van de overheid.  -   het invoeren van een grotere selectiviteit in het overheidsoptreden.  -   de verderzetting van het huidig beleid dat erop gericht is de     rentelasten te drukken.  -   het verder terugschroeven van de uitgaven voor defensie.  -   paal en perk te stellen aan de doorschuifoperaties van de Gewesten     en de Gemeenschappen naar de nationale overheid (zoals de truc met     de maaltijdcheques en de laattijdige betaling van verschuldigde     bijdragen).  Maar een saneringsbeleid heeft pas kans op slagen indien men er ook in slaagt om de ontvangsten op peil te houden. Dat is de cruciale uitdaging voor de komende jaren. Zoals in het gros van de OESO-landen dringt een financiële programmatie van de overheidsuitgaven en -inkomsten zich dan ook op.  2. De Vlaamse begroting.  De Vlaamse regering moet vermijden om de fouten te herhalen die in het verleden op nationaal niveau gemaakt werden. Er moet vermeden worden dat door een laks budgettair beleid er te veel schulden gemaakt worden die in de toekomst de beleidsruimte zouden beperken. De Vlaamse regering wordt geconfronteerd met een aantal belangrijke uitdagingen die vooral op het terrein van het onderwijs, de verzorgingssector, het milieu, de huisvesting, het openbaar vervoer en de verkeersleefbaarheid liggen. Het mechanisme van de financieringswet voorziet enige budgettaire ruimte. Bijkomende ruimte kan gecreëerd worden door de strijd tegen de verruiling, een meer selectief overheidsoptreden en door verschuivingen tussen departementen of binnen een departement.  HET FISCALE LANDSCHAP VERDER UITZUIVEREN.  Na de ingrijpende belastinghervorming van 7 december 1988, komt het er nu vooral op aan om de belastingen beter te innen en de laatste tegenstrijdigheden in de personenbelasting weg te werken.  1. De strijd voor een betere inning van de belastingen.  1.1. De belastingontwijking en de fraude aanpakken.  In de meeste westerse industrielanden worden de wetten geïnterpreteerd volgens de geest van de wet. De Belgische rechtspraak echter interpreteert de fiscale wetten volgens de letter van de wet. Dat heeft 2 belangrijke consequenties.  -   Het opstellen van nieuwe fiscale wetteksten is heel gevaarlijk en     kan bijkomende gaten in het fiscaal stelsel maken die niet bedoeld     zijn volgens de geest van de wet, maar die ongestraft door de     fiscale spitstechnologen kunnen gebruikt worden.  -   De fiscale wetten moeten permanent worden bijgewerkt om nieuw     ontdekte gaten te dichten . Dit maakt de fiscale wetgeving volledig     ondoorzichtig en verward zodanig dat de gewone belastingplichtige     onbeschermd is zolang hij geen gebruik maakt van de diensten van     dure adviseurs. De grote bedrijven en de hoge inkomens kunnen wel     gebruik maken van deze diensten (de kosten zijn zelfs fiscaal     aftrekbaar) met het gevolg dat voor bedrijven fiscale     spitstechnologie dikwijls meer opbrengt dan economische     spitstechnologie.  De SP eist dan ook dat in het fiscaal recht de economische werkelijkheid primeert boven de juridische werkelijkheid. Dit wil zeggen dat men bij het beoordelen van een constructie eerst nagaat welk economisch doel er aan de grondslag ligt. Als men dan vaststelt dat een constructie enkel is opgezet om een fiscaal voordeel te behalen kan ze verworpen worden als ontwijkingsmechanisme. Zo heeft de regering recent het principe van de economische werkelijkheid aanvaard in enkele beperkte gevallen (zoals de overdracht van verliezen bij opslorping), maar dat kan hoogstens een eerste stap zijn. Ook wordt er voorzien dat bij de invoering van het principe van economische werkelijkheid de rechtszekerheid van de belastingplichtigen wordt verhoogd door de invoering van een “rulingsysteem". Dit betekent dat als de belastingplichtige twijfelt hoe de administratie zal reageren op een constructie, hij altijd advies kan vragen aan de administratie die verplicht is binnen een korte termijn te reageren en dan ook gebonden is door haar beslissing.  1.2. De BRI versterken.  Vóór de invoering van het "Charter van de Belastingplichtige" had de bijzondere belastinginspektie (BBI) in enkele jaren tijd tientallen zware fraudeschandalen blootgelegd. Op die manier zijn verschillende miljarden belastinggeld gerecupereerd. Sinds de invoering van het "Charter" is de communicatie tussen de ESBI en de rechtbanken sterk bemoeilijkt wat de samenwerking zo goed als onmogelijk heeft gemaakt. Er is sindsdien geen enkel groot fraudedossier voor de rechtbank gebracht en men merkt dat de lopende onderzoeken juist door het gebrek aan samenwerking tussen gerecht en fiscale administratie worden geboycot. De SP zal dan ook de samenwerking tussen gerecht en BBI verbeteren, zonder te raken aan de scheiding der machten. Dit kan door BBI-ambtenaren te detacheren naar de gerechtelijke politie om bepaalde opdrachten uit te voeren en door de communicatie tussen de procureur en de BBI te verbeteren.  1.3. De administratie hervormen.  De belastingadministratie is een essentiële schakel in de strijd tegen de grote fiscale fraude. De voorbije legislatuur zijn belangrijke inspanningen geleverd om de werking van de fiscale administratie ie verbeteren (zoals bijkomende aanwervingen, een versnelde informatisering en een speciale CAO). Toch blijven de problemen groot en merken we een structurele achterstand in de inning van de belastingen en de afhandeling van de betwistingen. Het aantal controles gaat elk jaar achteruit en alles wijst erop dat de controles die kunnen afgewerkt worden minder grondig kunnen gebeuren door een tekort aan gespecialiseerde ambtenaren en een enorme groei van het aantal dossiers. De SP maakt zich dan ook sterk voor een grondige hervorming van de administratie, die steunt op.  -   een voldoende aantal ambtenaren in de onderzoeks- en     inningsdiensten.  -   een betere motivatie van de ambtenaren en een sociaal verantwoorde     reorganisatie van de administratie van de douane.  -   een moderne managementstructuur (zo moet het verouderde systeem van     hypotheekbewaring dat nog gebaseerd is op de tijd dat de belastingen     werden geïnd door private personen hervormd worden, want nu werkt     het desoriënterend op de rest van de administratie).  2. De vennootschappen moeten hun deel betalen.  2.1 De minimumbelasting.  De vennootschappen brengen ieder jaar een steeds kleiner deel op van de belastingen. Vooral de grote en multinationale ondernemingen slagen er in om een minder groot deel van de belastingen te betalen, terwijl er ook grote verschillen bestaan van sector tot sector. De vennootschapsbelasting moet dan ook grondig hervormd worden.  Deze hervorming mag geen concurrentieel verlies opleveren van onze vennootschappen op de internationale markten, maar moet wel het gebruik van fiscale spitstechnologie ontmoedigen. De SP pleit daarom voor een veralgemeende minimumbelasting, zoals die reeds bestaat in de Verenigde Staten.  2.2. De valse vennootschappen doorprikken.  De oprichting van patrimoniumvennootschapen, managementvennootschappen en beroepsvennootschappen heeft gewoonlijk enkel als doel een fiscaal voordeel of een vermindering van de sociale bijdrage te bekomen. Naast het verkleinen van de belastbare basis bij de personenbelasting hebben ze tot gevolg dat de toekenning van de sociale uitkeringen op basis van het netto-belastbaar inkomen wordt vervalst.  De SP wil dan ook de voordelen van dergelijke constructies doorbreken zonder te raken aan de fundamentele structuur van het vennootschapsrecht. Dit zal gebeuren door enerzijds het systeem van de voordelen van alle aard te herwaarderen aan hun reële waarde en anderzijds de inkomensstroom (loon, intresten, dividenden, tantièmes, huuropbrengsten en vergoedingen) tussen de vennootschap en de zaakvoerder of bestuurder te globaliseren met het overige inkomen en te belasten volgens de progressieve tarieven van de personenbelasting.  2.3. Enkel de stropers vinden hun weg nog in het fiscale doolhof.  In de loop der jaren zijn verschillende fiscale stimuli uitgebouwd, zoals de reconversie- en innovatiemaatschappijen, de aandelenwetten met hun fiscale aftrekmogelijkheden, de investeringsaftrek, de coördinatiecentra, het stelsel voor buitenlandse kaderleden, degressieve afschrijvingen, BTW-verlagingen voor vernieuwbouw, enz. Een grondige evaluatie en coördinatie van al deze fiscale stimuli is dringend nodig.  3. De tegenstrijdigheden in de personenbelasting.  3.1. De alleenstaande.  De alleenstaanden voelen zich sterk gediscrimineerd tegenover de gehuwden die kunnen genieten van het huwelijksquotiënt. Dit betekent dat een gepensioneerde op het moment dat zijn echtgenote (die geen inkomen had) sterft, niet alleen zijn pensioen ziet verminderen, maar ook zijn belasting sterk ziet stijgen, soms zelfs verdubbelen. Een verhoging van de belastingvrije som voor een alleenstaande, die momenteel 170.000 fr. bedraagt, is dan ook aangewezen.  3.2.De decumul voor de vervangingsinkomens.  De decumul is niet volledig doorgevoerd voor vervangingsinkomens. Momenteel wordt de belastingvermindering voor vervangingsinkomens slechts één maal per gezin toegekend als beide partners in het gezin dezelfde soort vervangingsinkomen trekken (bijvoorbeeld 2 ge pensioneerden). Gezien het principe van de decumul zou het rechtvaardiger zijn dat op elk van de vervangingsinkomens de belastingvermindering wordt toegepast.  3.3. Het uitbreiden van de belastbare basis.  De belastbare basis wordt nu meer en meer vernauwd door de verschillende alternatieve bezoldigingstechnieken en de bevrijdende roerende voorheffing. De SP roept een halt toe aan de uitbreiding van deze alternatieve beloningssystemen.  DE EUROPESE DIMENSIE.  De impact van Europa op het nationaal beleid wordt steeds groter. Sinds 1985 is de Europese integratie weer in een stroomversnelling geraakt. Nu de voltooiing van de eengemaakte markt in zicht komt worden er nieuwe stappen gezet in de integratie naar een monetaire en politieke unie.  De SP is niet gelukkig met de huidige gang van zaken in Europa. Dit Europa dreigt meer en meer een liberaal project te worden dat niet veel verder reikt dan de organisatie van een eengemaakte markt. Het sociaal en fiscaal Europa dreigt steeds meer achterop te raken op het economisch Europa. De volgende regering moet meer aandacht hebben voor de Europese dimensie, en moet duidelijke standpunten innemen over de verdere Europese integratie.  -   Het parallellisme tussen het economisch Europa en het sociaal en     fiscaal Europa moet hersteld worden. Op deze twee domeinen is een     belangrijke inhaalbeweging noodzakelijk.  -   Het Europees Sociaal Charter moet versneld uitgevoerd worden als     tegengewicht voor het liberaal project van de eengemaakte markt.  -   Een aantal beslissingsregels moet gewijzigd worden. De     unanimiteitsregel voor sociale en fiscale aangelegenheden moet     geschrapt worden.  -   De begrotingsnorm waarvan in het kader van de monetaire unie sprake     is, mag niet te eng opgevat worden en moet rekening houden met een     aantal specifieke kenmerken van de lidstaten (zoals de spaarquote).     Bovendien is een begrotingsnorm maar aanvaardbaar indien er ook werk     gemaakt wordt van een fiscale harmonisatie, die voor voldoende     inkomsten moet blijven zorgen voor de versterking van de     verzorgingsstaat.  -   De macht van een eventuele toekomstige Europese centrale bank moet     beperkt worden. Het is onaanvaardbaar dat de belangrijkste     doelstellingen van het economisch beleid zouden bepaald worden door     een Europese centrale bank waar de politiek geen greep op heeft. Het     komt toe aan de verantwoordelijke politici om de algemene lijnen van     het beleid uit te zetten, zoniet is het gevaar te groot dat men in     een streng monetaristisch beleid verzeild geraakt.  -   Naast een grote interne markt moet een Europees beleid ook en vooral     aandacht hebben voor tewerkstelling, duurzame ontwikkeling,     regionale spreiding van de welvaart, sociale vooruitgang en     culturele verscheidenheid.  Vrede en veiligheid zijn voor de SP steeds belangrijke actieterreinen geweest. In de loop van de jaren tachtig stonden de Vlaamse socialisten aan de spits van een beweging die resoluut koos voor een nieuwe ontspanningspolitiek, tégen de wapenwedloop, tégen de militaire confrontatie. Zonder de SP had de campagne tegen de installatie van nieuwe atoomwapens in België er beslist anders uitgezien. Europa is thans de weg ingeslagen van een "wederzijdse veiligheid". De Koude Oorlog is achter de rug, en het gevaar op een grote militaire confrontatie in Europa is verdwenen.  Maar Europa op het einde van de twintigste eeuw kent nieuwe risico's. Nationaliteitenkwesties in Centraal-Europa, grote economische problemen in Oost-Europa, machtsstrijd in de Sovjetunie, mogelijke grote emigratie naar het Westen, de versterking van het fundamentalisme aan Europa's grenzen, de verspreiding van moordende technologieën in de Derde Wereld, instabiliteit in Centraal-Afrika. Dat zijn veel moeilijker vraagstukken dan in de jaren 80 de wereld is minder eenvoudig dan wat iedereen gehoopt had na de val van de Berlijnse Muur.  Waar wij in de jaren tachtig "neen” moesten zeggen op ontwikkelingen die indruisten tegen onze idealen, bestaat onze opdracht er nu in een antwoord te vinden op de talrijke, complexe uitdagingen die voor ons liggen. De Vlaamse socialisten blijven daarom meer dan ooit trouw aan hun traditie. Wij kiezen in ons buitenlands beleid voor vrede, voor het dichten van de kloof tussen Noord en Zuid en voor de bevordering van de mensenrechten. Daarom blijft, ook in onze complexe wereld, ons uitgangspunt dat de macht van de sterkste moet wijken voor de macht van wie het recht aan zijn kant heeft  DE EUROPESE GEMEENSCHAP.  Voor de SP is de Europese Gemeenschap (EG) de spil van baar buitenlands beleid. De verdieping van het Europese integratieproces is echter nog lang niet voltooid. In haar streven naar een democratische en federale Europese Unie wenst de SP twee fundamentele klemtonen te leggen.  1. De EG en de kwaliteit van ons leven.  Als socialistische Partij stelt de SP de kwaliteit van het leven centraal, ook in het Europees integratieproces. De opheffing van de permanente onderwaardering van de sociale en ecologische prioriteiten in de EG is voor ons dan ook een hoofddoelstelling. Immers, enkel een sociaal en ecologisch verantwoorde economische integratie kan bijdragen tot de uitbouw van een Europees maatschappelijk systeem dat ook voor de toekomst levensvatbaar is.  De EG moet een eigen sociaal beleid ontwikkelen en mag zich niet beperken tot de "ondersteuning" vast de sociale activiteiten van de lidstaten. Daartoe moeten de communautaire bevoegdheden op sociaal vlak gevoelig worden uitgebreid en dient de besluitvorming in de Raad bij unanimiteit te worden afgebouwd. Het Europees sociaal beleid mag de lidstaten niet beletten een hogere graad aan sociale bescherming op te bouwen of in stand te houden.  Niet alleen moeten de ecologische doelstellingen uitdrukkelijk worden vermeld in de EG-verdragen, maar ook de besluitvormingsprocedure moet worden aangepast zodat de Europese milieuregels even snel kunnen goedgekeurd worden als de beslissingen betreffende de economische eenmaking. Dat betekent het invoeren van de gekwalificeerde meerderheid in de Raad voor leefmilieu-aangelegenheden. Lidstaten die dit wensen moeten strengere milieunormen kunnen vastleggen dan de EG voorschrijft.  Gezien het toenemend grensoverschrijdende verkeer van consumptiegoederen in de EG moet de consumentenbescherming op het Europees niveau verder worden uitgebouwd. Ook op dit gebied moet iedere lidstaat de mogelijkheid behouden om zijn consumenten beter te beschermen dan de EG-regels bepalen.  Het cultuurbeleid vormt een essentieel bestanddeel van een politiek die gericht is op de kwaliteit van het leven. Daarom moeten de nodige maatregelen worden genomen om de culturele rijkdom en verscheidenheid van de EG te beschermen en te bevorderen. Hierbij dient voor de SP voldoende aandacht te gaan naar de "regionale culturen" en "minderheidsculturen".  2. Openheid en democratie in de Europese besluitvorming.  Om de zojuist opgesomde doelstellingen te bereiken is een efficiënt Europees besluitvormingsproces nodig. Op dit ogenblik is de besluitvorming in de EG echter niet alleen onvoldoende democratisch verankerd en inefficiënt, het politieke proces binnen de EG is ook erg ondoorzichtig. Hoe kan men blijvende steun verwachten voor de Europese integratie wanneer de bevolking geen zicht heeft hoe en waar er op Europees niveau beslist wordt?  Op termijn moet de besluitvormingsstructuur van de nog uit te bouwen Europese Unie worden aangepast en vereenvoudigd.  - de Commissie moet geleidelijk uitgroeien tot een Europese regering die de uitvoerende functies van de Europese Unie moet vervullen.  - het Europees Parlement moet de klassieke wetgevende, budgettaire en controlerende parlementaire taken vervullen als democratisch door de Europese bevolking verkozen orgaan.  - de Raad van Ministers moet uitgroeien tot een tweede Kamer als afspiegeling van de deelentiteiten, die de besluitvorming bij unanimiteit systematisch afbouwt.  De SP is gekant tegen een Europese Unie die slechts een koepel zou vormen boven een ingewikkelde zuilenstructuur, waarbij iedere zuil een eigen leven leidt en een eigen besluitvormingssysteem bezit.  Als rechtstreeks verkozen volksvertegenwoordiging moet het Europees -Parlement op gelijke voet met de Raad de wetgevende bevoegdheid uitoefenen. De invoering van het "medebeslissingsrecht" tussen de Raad en het Parlement, is hiertoe een eerste stap. Voor de SP moet het medebeslissingsrecht worden toegepast in alle bevoegdheidsdomeinen.  Naast het medebeslissingsrecht moet het Parlement onmiddellijk de bevoegdheid verwerven om toekomstige aanpassingen van de EG-verdragen goed of af te keuren en betrokken te worden bij de benoeming van de Commissie.  Voor de SP is de openheid en controleerbaarheid van de Europese besluitvorming essentieel. Om deze reden heeft de SP een wetsvoorstel ingediend waardoor het Belgisch Parlement beter zal worden geïnformeerd over de Europese onderhandelingen betreffende de EG-wetgeving in wording.  De SP-parlementsfracties engageren zich bovendien om op basis van deze informatie de regering regelmatig te ondervragen over haar positie tijdens de Europese onderhandelingen. Hierdoor wenst de SP zowel de openbaarheid als de controleerbaarheid van de Europese besluitvorming op concrete wijze aan te pakken.  DE PANEUROPESE DIMENSIE.  1. Onze relaties met Oost- en Centraal-Europa.  De evolutie in Oost- en Centraal-Europa onderstreept nog maar eens dat de stabiliteit in Europa nauw verbonden is met de politieke en economische samenwerking. Het stabiliseren en duurzaam maken van de democratie in Oost- en Centraal-Europa en van de vrede op het gehele Europese continent is in grote mate afhankelijk van de economische heropleving en van de ontplooiing van een sociale welvaartsstaat in de landen van het vroegere Oostblok. De SP wenst dat de Europese Gemeenschap, die een sterke aantrekkingskracht uitoefent op de nieuwe regimes in Oost- en Centraal-Europa, verder haar verantwoordelijkheid opneemt voor de diverse hulpprogramma’s en tevens de economische samenwerkingsakkoorden met de Sovjet-Unie en met de Oost- en Centraaleuropese landen uitdiept en uitbreidt.  De steun aan de Oost- en Centraaleuropese landen moet er in de eerste plaats op gericht zijn de structurele hervormingen te bespoedigen. Naast een efficiënt produktie-, distributie- en dienstennet, moet ook het sociale netwerk goed uitgebouwd worden. In die zin stellen we ook voor dat ons land, in navolging van het RTT-initiatief dat geleid heeft tot de oprichting van een joint-venture tussen de Sovjetunie, de RTT en een Belgisch privé-bedrijf voor de ontwikkeling en het beheer van het internationaal telefoonnetwerk van Moskou, in goed gekozen domeinen overgaat tot de oprichting van joint-ventures en tot samenwerkingsverbanden met Oost- en Centraaleuropese landen.  Om de Oost- en Centraaleuropese landen kansen te geven voor de ontwikkeling van een eigen industrie met exportmogelijkheden, moet de EG geleidelijk de resterende handelsbelemmeringen voor de Oost- en Centraaleuropese uitvoer naar de EG opheffen. Het is voor deze landen en voor ons veel beter dat zij hun werk kunnen exporteren, dan dat zij hun werkkracht moeten exporteren.  2. Naar een uitbreiding van de Europese Gemeenschap.  Sinds november 1990 hebben de meeste voormalige Comecon-leden, net zoals de meeste EVA-leden, hun verlangen uitgedrukt om toe te treden tot de EG.  De Europese constructie blijven beperken tot de huidige 12 EG-landen, zonder veel interesse voor wat zich afspeelt in Centraal- en Oost--Europa, versterkt de bestaande kloof tussen arm en rijk. Dit houdt de kiemen in zich van een nieuwe vorm van instabiliteit waardoor allerlei vormen van politiek avonturisme mogelijk worden. Voor de eigen stabiliteit van West-Europa moet de stabiliteit van de democratische revoluties in Oost-Europa verzekerd worden. Een van de middelen daartoe is het vooruitzicht om lid te worden van de EG, weliswaar op zekere voorwaarden en na een overgangsperiode.  Om de overgangsperiode zo vlot mogelijk te laten verlopen moet de EG zowel met de EVA-landen als met de betrokken Centraal- en Oost-europese landen, een draaiboek opstellen voor hun toekomstig lidmaatschap.  Voor de SP mag een eventuele uitbreiding van de EG geen rem zetten op de verdieping van het integratieproces. Integendeel, hoe groter de toekomstige uitbreiding, hoe groter de nood aan een verregaande verdieping van de Europese eenmaking. Zoniet wordt de EG slechts een los verband van overwegend autonome staten.  DE VEILIGHEIDSDIMENSIE.  De Koude Oorlog is voorgoed voorbij. Het gevaar van een militaire confrontatie tussen Oost en West bestaat niet langer. Dat heeft voor de SP verstrekkende gevolgen voor de manier waarop België sinds 1947 zijn veiligheid heeft nagestreefd. Ons land moet dan ook een actieve vredespolitiek nastreven, zowel in het kader van de EG en de CVSE als dat van de Verenigde Naties.  1. Naar een Europees buitenlands en defensiebeleid.  De SP kiest onomwonden voor een Europa met een eigen, ééngemaakte en onafhankelijke stem in de wereld. Dit veronderstelt de uitbouw van een gemeenschappelijk buitenlands en defensiebeleid. Wij pleiten er in dit kader voor dat Europa een eigen veiligheidsconcept ontwikkelt waarbij sociaal-economische samenwerking, duurzame ontwikkeling en mensenrechten centraal staan. Wanneer de SP streeft naar een autonoom Europees optreden inzake veiligheid wordt dus zeker niet alleen en niet in de eerste plaats gedacht aan het klassieke "militaire" optreden.  De meeste huidige risico's (nationalisme in Centraal-Europa, instabiliteit aan Europa's grenzen) zijn trouwens niet van militaire aard, althans niet in hun huidige vorm. De centrale plaats van de NAVO in ons veiligheidssysteem heeft geen zin meer omdat de NAVO een louter militaire rol speelt. De SP pleit ervoor dat de Europese Gemeenschap bevoegdheid verwerft over de defensiepolitiek. Op die manier zal militaire politiek niet langer aan zichzelf zijn overgelaten, maar ondergeschikt gemaakt worden aan de economische, politieke en diplomatieke aspecten van het buitenlands beleid van de EG. Omdat de defensie op dit ogenblik nog niet gecommunautariseerd kan worden, pleit de SP voor de volwaardige uitbouw van de Westeuropese Unie die moet optreden in opdracht van de Europese Unie. Deze uitbouw betekent dat de NAVO-lidstaten die tevens lid zijn van de WEU hun strijdkrachten overhevelen van de NAVO naar de WEU die daardoor een Europese defensiestructuur wordt. Eens deze organisatie operationele bevoegdheden heeft gekregen wordt zij meteen het embryo van een Europees leger en kan zij met de Verenigde Staten onderhandelen over een herziening van de transatlantische militaire betrekkingen. Deze Europese defensiestructuur is politiek intergouvernementeel, maar militair geïntegreerd. De leden van de Europese defensiestructuur gaan onder elkaar een onderlinge wederzijdse bijstandsverplichting aan. Essentieel is dat deze hervormde WEU optreedt in functie van de door de lidstaten eensgezind vastgelegde Europese standpunten. De latere communautarisering van de Europese defensiestructuur moet afhankelijk gemaakt worden van de evolutie van de Europese instellingen in de richting van een democratisch geordende Politieke Unie. Slechts een democratisch gestructureerde Politieke Unie, met een volwaardig uitgebouwde parlementaire controle, kan voor de SP op termijn de gewenste politieke leiding geven aan een gecommunautariseerde Europese defensiestructuur.  2. De Conferentie voor Veiligheid en Samenwerking in Europa.  De Europese Gemeenschap moet zich toeleggen op de versterking van de rol van de Conferentie voor Veiligheid en Samenwerking in Europa, die op termijn het belangrijkste forum moet worden voor de Paneuropese veiligheid. Binnen de CVSE moet de EG met één stem spreken.  Het meest dringende is de uitbouw van het CVSE-Conflict Preventie Centrum tot een instantie die juridisch bindende maatregelen kan nemen (arbitrage, het zenden van observatoren en Europese blauwhelmen). Op die manier wordt de CVSE de instelling die moet waken over het behoud van de wederzijdse veiligheid op het Europese continent.  3. De NAVO.  De SP blijft resoluut voorstander van een derde nuloptie voor Europa. Zoals in het verleden blijven de Vlaamse socialisten gekant tegen de invoering in het kader van de NAVO van een nieuw Amerikaans kernwapen in Europa (TASM). Kernwapens horen alleen thuis op het grondgebied van de landen die er eigenaar van zijn. Voor de SP heeft de NAVO als uitsluitende opdracht te waken over een globaal militair evenwicht op het Europese continent. Als in de Sovjetunie alle garanties aanwezig zijn dat democratie en interne stabiliteit er definitief verankerd zijn, dan heeft de NAVO geen bestaansreden meer.  In die optiek wenst de SP geen uitbreiding van de NAVO-Verdragszone en evenmin een sterkere politieke rol voor de NAVO. De huidige omvorming van de militaire strategie van de NAVO moet beperkt blijven tot de verdediging van het grondgebied van haar lidstaten. In geen geval kan de NAVO als organisatie - ook niet met de geplande snelle interventiemacht - ingezet worden buiten het NAVO-Verdragsgebied.  4. Wederzijdse veiligheid ook op wereldniveau: de Verenigde Naties.  De wereld heeft grote nood aan een geloofwaardig multilateraal systeem van wederzijdse veiligheid. Daarom is het ook positief dat de Veiligheidsraad, na jaren van blokkering wegens de Koude Oorlog, opnieuw een hoofdrol kan spelen bij de handhaving van de internationale vrede en veiligheid. Wat de Verenigde Naties besluiten is voor ons wet.  De SP is niet blind voor de onvolmaaktheden van de VN. Een hervorming van de veiligheidsraad dringt zich op. Zo zijn de samenstelling van de Veiligheidsraad en het vetorecht van de vijf permanente leden van de Raad in grote mate een restant van de diplomatie van 1945. Ons huidig streven naar een democratisch geordende internationale besluitvorming wordt daarom in de Veiligheidsraad nog onvoldoende weerspiegeld. De SP wenst bovendien een versterking van het veiligheidsmechanisme van de Verenigde Naties. De Golfoorlog heeft aangetoond dat de toekenning door de Veiligheidsraad van ruime en vage delegaties van vredeshandhaving aan individuele VN-leden aanleiding kan geven tot controverses. Zulke bevoegdheidsdelegaties laten de VN-lidstaten immers toe eenzijdig op te treden zonder enige concrete VN-controle op de militaire operaties, terwijl de acties toch worden uitgevoerd in naam van de VN. Zulke VN-operaties onder VN-controle bieden immers de beste garantie voor.  -   een voortdurend toezicht op de militaire actie, waarbij iedere     verdere stap de goedkeuring moet krijgen van de Raad.  -   een billijke verdeling van de lasten van de VN-acties die gedragen     worden door de VN-begroting zelf (de lidstaten dragen bij tot de     VN-begroting volgens hun financieel-economische draagkracht).  5. Ontwapening.  De laatste 3 jaar werden tal van echte ontwapeningsakkoorden afgesloten, die integraal moeten uitgevoerd worden. De belangrijkste opdrachten zijn. Verdere onderhandelingen over conventionele ontwapening in Europa. Onderhandelingen over de derde nuloptie. Stopzetting van alle kernproeven door alle landen. Het succesvol afsluiten van de onderhandelingen over chemische en bacteriologische wapens. Het wordt daarenboven in toenemende mate duidelijk dat de verspreiding van militaire technologieën naar de Derde Wereld veel meer aandacht verdient. De verspreiding van conventionele, ballistische, nucleaire, maar ook chemische technologieën, vooral naar niet-stabiele regio’s vormt een tijdbom ouder de internationale stabiliteit.  6. Wapenhandel en reconversie van de wapenindustrie.  De nieuwe wet op de wapenhandel moet aangevuld worden met Europese en internationale initiatieven die de wapenhandel naar niet-stabiele regio's onder controle brengen. De bewapening van de Derde Wereld moet in overeenstemming worden gebracht met de reële behoeften voor hun veiligheid en niet afhangen van commerciële of militaire belangen. Hier ligt een zeer grote rol weggelegd voor de Verenigde Naties. De SP zal streven naar een harmonisatie van het wapenexportbeleid van de EG-lidstaten op basis van gemeenschappelijke criteria, naar de communautarisering van de Europese wapenuitvoer en naar een volledige doorzichtigheid van de conventionele wapenexport op het niveau van de Verenigde Naties. Een restrictief wapenexportbeleid moet hand in hand gaan met een sociaal-economisch begeleidingsplan voor de wapennijverheid. Hierbij moet voor de SP concreet werk worden gemaakt van de economische reconversie van de wapenindustrie en de omscholing en tewerkstelling van de arbeiders. Ook hier pleit de SP voor een Europese aanpak.  7. Midden-Oosten  Het Midden-Oosten is de meest onstabiele regio aan Europa's grenzen. Na de Golfoorlog bestaat de indruk dat alles weer in zijn oude plooien terugvalt. De SP wenst dat de Belgische regering een bijzondere aandacht besteedt aan de situatie in het Midden-Oosten. België moet initiatieven nemen op drie terreinen.  -   er moet een bevredigende oplossing komen voor het Palestijnse     vraagstuk.  -   de natuurlijke rijkdommen moeten op een meer rechtvaardige manier     gespreid worden over de arme en de rijke landen van de regio.  -   er moet een algemeen kader geschapen worden voor ontwapening en     stabiliteit in het Midden-Oosten.  De Belgische regering moet deze doelstellingen nastreven op bilaterale manier, maar ook en vooral door een actief optreden binnen de Europese Gemeenschap, die hier een historische rol kan spelen.  DEFENSIE.  Dank zij de inspanningen van de SP werd Belgische defensie in overeenstemming gebracht met de groeiende ontspanning in Europa. Zo werd niet alleen de verhoging van de dienstplicht ongedaan gemaakt, hij werd ook verder ingekort. Dat was een belangrijk vredesdividend voor al wie zijn leger- en burgerdienst moest doen. Het verdwijnen van de confrontatie tussen Oost en West en het toenemend nationalisme hebben verstrekkende gevolgen voor de strijdkrachten. Aan de ene kant heeft het niet langer zin om 24 uur op 24 paraat te staan om te kunnen weerstaan aan een grootschalige verrassingsaanval.  Langs de andere kant is het Belgische leger, net zoals de overige Europese legers, niet uitgerust om zich ten volle in te schakelen in grotere internationale gehelen zoals de UNO of de CVSE.  De SP is van oordeel dat België moet overstappen van een leger op oorlogsvoet naar een leger op vredesvoet. Dit moet gebeuren in overleg en samenwerking met de Europese bondgenoten. Daarom is er op korte termijn een grondige studie nodig over de toekomstige structuren van de strijdkrachten, o.m. de grootte van het leger, de kosten en baten van een leger van dienstplichtigen en een vrijwilligersleger, mogelijke alternatieven voor het reservekader, en de aanpassingen in het mobilisatiesysteem. Ondertussen moet er wel reeds gezorgd worden voor een goede sociale begeleiding van de militairen die uit Duitsland terugkeren. De SP is voorstander van een kleiner leger, aangepast aan de evolutie van de internationale toestand. Daarom bepleiten we een verdere vermindering van de militaire dienst en een progressieve opwaardering van de soldij.  De SP vindt dat de sociale rechtspositie van de dienstplichtige en andere militairen beter moer worden verzekerd zodat de uitzonderingsbehandeling van het militair personeel tot een minimum kan herleid worden. Meteen kan ook de ongelijkheid tussen de militaire dienst en de burgerdienst voor de gewetensbezwaarden weggewerkt worden.  SOLIDARITEIT MET DE DERDE WERELD.  1. Eén wereld.  Na de dooi tussen Oost en West groeit het besef dat we in één wereld leven met een sterke onderlinge afhankelijkheid. Tevens wint ook in de Derde Wereld de democratie veld en is een daadwerkelijke ondersteuning noodzakelijk om dit proces aan te moedigen en te consolideren. De kloof tussen het rijke Noorden en het arme Zuiden blijft echter bestendig groeien. De ontwikkelingssamenwerking heeft tot nog toe te weinig resultaten opgeleverd. De SP pleit voor een grondig herdenken van onze relaties met de Derde Wereld. Dit met het oog op een grotere efficiëntie van de geleverde hulp en betere coördinatie en coherentie tussen de verschillende instellingen. Streefdoel is de structurele oorzaken van de onderontwikkeling aan te pakken. Een realistische visie op duurzame ontwikkeling kan niet voorbij gaan aan de reële oorzaken van armoede en onderontwikkeling en dient de interne en externe factoren in onderling verband te zien.  Ontwikkelingssamenwerking is een belangrijk maar op zich ontoereikend instrument om de kloof tussen arm en rijk te dichten.  De redenen waarom het grootste deel van de Derde Wereldbevolking steeds verder gemarginaliseerd wordt in armoede en onderontwikkeling liggen veleer verankerd in de structuur en mechanismen van de wereldeconomie, het protectionisme van de rijke landen, de uitholling van de grondstoffenprijzen en de schuldenlast. Elke visie op een duurzame ontwikkeling moet dan ook de nodige aandacht schenken aan deze structurele hinderpalen.  Wil een land tot ontwikkeling komen dan moeten de burgerlijke en politieke vrijheden gewaarborgd zijn, moet de zelforganisatie van de mensen ondersteund worden, en moet voor iedereen ruimte gecreëerd worden om deel te nemen aan de politieke besluitvorming. Voor de SP moet het ontwikkelingsbeleid dan ook de democratie bevorderen.  Het oplossen van de economische problemen in Oost- en Centraal-Europa zal zware inspanningen vergen. Deze hulpverlening mag evenwel de inspanningen m.b.t. betere Noord-Zuid betrekkingen, niet ondermijnen.  2. Mensenrechten als criterium voor ontwikkelingssamenwerking.  Het respect voor de mensenrechten moet een belangrijk criterium zijn bij het verstrekken van ontwikkelingshulp. De SP pleit voor de snelle behandeling van het wetsvoorstel Vanvelthoven voor het koppelen van de Belgische officiële ontwikkelingshulp aan het respect voor de mensenrechten in de hulpontvangende landen. Er mag hierbij geen sprake zijn van selectieve verontwaardiging. Men kan niet de schendingen van de mensenrechten in één land aanklagen en voor een ander de ogen sluiten. Tesamen met de klassieke, burgerlijke en politieke grondrechten moet voldoende aandacht besteed worden aan de sociaal-economische rechten die een menswaardig leven moeten kunnen garanderen aan iedereen. Voor de SP is dit een noodzakelijke voorwaarde om het democratiseringsproces in deze landen aan te moedigen en te consolideren. Verder moet ook de verhouding tussen de bewapeningsuitgaven en de uitgaven voor onderwijs en gezondheid een belangrijk criterium worden bij het vastleggen van de aard en de omvang van de bilaterale ontwikkelingssamenwerking.  3. De Belgische ontwikkelingssamenwerking.  Het is momenteel onduidelijk welk de objectieven zijn van ons ontwikkelingsbeleid. Wat willen we doen en met welke middelen? De SP pleit voor een nieuwe aanpak van onze ontwikkelingssamenwerking. Dit houdt in dat een globaal beleidsplan én een meerjarenprogramma met duidelijke prioriteiten moeten opgesteld worden. Dit is een absolute vereiste opdat de geleverde hulp efficiënter zou kunnen gebeuren en ten goede zou komen aan de bevolking van de ontwikkelingslanden. De kwaliteit van de geleverde hulp staat voor de SP centraal. De gebonden hulp moet dan ook afgebouwd worden (o.m. in het kader van Europa '92), terwijl de prioriteiten voor de hulp moeten vastgelegd in nauwe samenwerking met de betrokken landen en organisaties (o.m. via formules van medebeheer). Er moet dan ook een einde komen aan de versnippering en verspreiding van de ontwikkelingssamenwerking over verschillende departementen. De SP pleit voor een "ODA Minister" (official development aid) wat betekent dat de minister van ontwikkelingssamenwerking een coördinerende taak krijgt voor alle beslissingen i.v.m. de betrekkingen tussen België en de ontwikkelingslanden. Daarnaast moet in de toekomst op een soepele manier gewerkt worden met deskundigen die door de publieke of private sector tijdelijk ter beschikking gesteld worden, wat meteen ook het reintegratieprobleem zal oplossen.  Het ABOS moet via de grondige herstructurering die nu snel moet uitgevoerd worden, een beleid kunnen voeren dat zich baseert op deze krachtlijnen en tegelijkertijd een grotere concentratie en continuïteit waarborgt. Om efficiënt te kunnen zijn, moet het ABOS immers over voldoende autonomie beschikken en moeten de administratieve procedures aangepast zijn om in het buitenland te kunnen werken. Dit betekent ook dat het statuut en de rekruteringsprocedure van ABOS tegemoet moeten komen aan de specifieke noden van een ontwikkelingsorganisatie (o.m. qua talenkennis). De regering moet een financieel plan opstellen om de middelen, beschikbaar voor ontwikkelingssamenwerking en voor de herschikking van de schuldenlast van de Derde Wereld, vast te leggen voor de komende jaren. Hierbij moet het bereiken van de 0,7% van het BNP als streefdoel gelden.  De NGO's moeten een essentiële rol blijven vervullen als catalysator voor basisgerichte duurzame ontwikkeling. NGO's en hun koepel organisaties moeten betrokken worden bij het bepalen van de gemeenschappelijke beleidslijnen. Een beperken en hergroeperen van het aantal NGO's dringt zich op met het oog op een grotere impact van hun activiteiten. Er moeten voldoende middelen vrijgemaakt worden voor de NGO's en de obstakels die de medefinanciering bemoeilijken moeten weggewerkt worden.  De Belgische bijdrage aan de vele multilaterale instellingen moet selectief zijn en voorrang geven aan Organisaties die de accenten van ons beleid het meest benaderen. Wij moeten er overigens ook voor zorgen dat België, veel meer dan nu het geval is, vertegenwoordigd wordt in de belangrijke internationale fora om er deel te nemen aan de beleidsvoorbereiding en de opvolging van de initiatieven.  De situatie van de vrouw verdient speciale aandacht in de Belgische ontwikkelingssamenwerking omwille van haar centrale sociale en economische rol in veel maatschappijen. In landen waar een snelle bevolkingsgroei een bijkomende handicap vormt, moet ons land de programma's voor gezinsplanning steunen.  4. Rechtvaardige handelsstructuren.  Om de sociaal en ecologisch verantwoorde ontwikkeling effectief waar te maken moet de agenda van de internationale handelsconferenties worden verruimd. Dit betekent dat er meer aandacht moet gaan naar  -   de overdracht van technologie.  -   de rol van de transnationale ondernemingen.  -   de harmonisering van de arbeidsvoorwaarden, waarbij er garanties     moeten komen voor een minimale sociale bescherming van de boeren en     arbeiders in de ontwikkelingslanden op basis van de conventies van     de Internationale Arbeidsorganisatie.  -   de ecologische dimensie van de internationale handel, waarbij moet     voorzien worden in een betere milieubescherming in de Derde Wereld     (via bosbeheeractiviteiten, systematische herbebossing,     geïntegreerde landen bosbouw, erosiebestrijding, het behoud van de     genetische verscheidenheid, het gebruik van hernieuwbare     grondstoffen, enz.).  -   de gevolgen van de GATT-regels inzake handel in landbouwprodukten op     de ontwikkelingslanden in het algemeen en de plattelandsstructuren     in het bijzonder.  Om de ontwikkelingslanden in staat te stellen hun eigen economische ontwikkeling te verzekeren en grote emigratiebewegingen naar het rijke Noorden te vermijden, is het absoluut noodzakelijk dat het Europese protectionisme t.o.v. de export uit de Derde Wereld systematisch wordt afgebouwd.  Tot op heden gebeurt de besluitvorming betreffende de internationale handelsstructuren in het confidentiële GATT-kader. Er bestaat een ware contradictie tussen de ´open´ handelsdoelstelling van de GATT en het totaal gebrek aan "open" besluitvorming in deze instelling. De SP zal daarom aandringen op een gevoelige verbetering van de openbaarheid van de GATT-besluitvorming.  Gezien de GATT-materie tot de exclusieve bevoegdlieid van de Europese Gemeenschap behoort, zal de SP zich zowel via het Europees parlement als de regering inzetten om de Europese Gemeenschap er toe aan te sporen de sociaal en ecologische verantwoorde ontwikkeling ook bij de GATT-bespreking centraal te stellen. De Belgische regering zal deze visie ten gunste van een sociaal en ecologisch verantwoorde ontwikkeling trouwens ook moeten verdedigen op de 8e UNCTAD-Conferentie in februari 1992, en tijdens de VN Conference on Environment and Development in juni 1992.  5. De schuldenlast.  De schuldenlast van de Derde Wereld is één van de grootste hinderpalen voor de verdere ontwikkeling van de Derde Wereld. De SP is voorstander van een vergaande kwijtschelding en herschikking van de schulden van de ontwikkelingslanden, mits deze gekoppeld worden aan maatregelen die een onafhankelijke economische ontwikkeling bevorderen en die rekening houden met de sociale gevolgen en het leefmilieu. Voor de SP moet ons land een eigen schuldenverlichtingsplan opstellen dat complementair is met de algemene prioriteiten van ons ontwikkelingsbeleid.  België dient een actieve rol te spelen in het kader van een Europees initiatief, dat vooral aan de minst ontwikkelde landen ten goede moet komen. In het verlengde van eerder genomen beslissingen moet België overgaan tot een volledige kwijtschelding van de schulden van de minst ontwikkelde landen, die werden aangegaan in het kader van de ontwikkelingssamenwerking (leningen van staat tot staat) en van de schulden ten opzichte van de Nationale Delcrederedienst.  DIPLOMATIE.  De Belgische diplomatieke dienst kampt momenteel met een diepe malaise, die het onmogelijk maakt om creatief en accuraat in te spelen op de internationale ontwikkelingen. Een grondige doorlichting van de personeelspolitiek dringt zich op. Dit omvat ondermeer het herdenken van de manier waarop de jaarlijkse diplomatieke beweging moet opgevat worden. Het sleutelelement van een aangepaste diplomatie is een goedwerkend en samenhangend zenuwcentrum in eigen land. De dynamisering en motivering van de in Brussel werkende ambtenaren en diplomaten moet de aandacht krijgen. De Minister van Buitenlandse Zaken moet de Organisatie van het Departement zelf superviseren.
