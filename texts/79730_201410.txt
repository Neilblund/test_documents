Остваривање уставних надлежности ентитета је  неотуђиво право о коме одлучују органи сваког ентитета  чијим је потписима на свим анексима Дејтонског споразума и настала Босна и Херцеговина.
Поборници централизације  који тврде да је Устав БиХ неуспјешан и да мора  бити потпуно ремонтован, игноришу чињеницу да је  примјена Устава БиХ одмах послије рата била  блокирана.
Почевши недуго након Дејтонског споразума, Устав  БиХ су игнорисали страни високи представници који су  наметнули неколико стотина закона и централизовали  надлежности на нивоу БиХ.
Иако је високи представник  коначно престао са доношењем закона путем одлука,  једно од наслијеђа високог представника и његових  претходника је централизација одлучивања у Сарајеву која  је у потпуности супротна са уставом пажљиво одређеним  границама у погледу овлашћења на нивоу БиХ са циљем да  нема могућности политичког конфликта између ентитета  и конститутивних народа.
Ниво БиХ могао би да усмјери своју енергију на то да добро обавља своје надлежности умјесто да расипа новац дуплирајући или уплићући се у надлежности које су Уставом БиХ повјерене ентитетима.
Република Српска не тражи слабу или неефикасну БиХ, напротив.
Република Српска тражи да ниво БиХ буде дјелотворан у погледу уставних надлежности која припадају институцијама БиХ.
Зато ће Република Српска понудити приједлог остваривања дејтонске структуре БиХ и ентитета.
Ако не буде спремности да се озбиљно размотре и заједнички анализирају досадашњи ефекти пренесених надлежности, Република Српска ће остварујући своју позицију стране потписнице у Дејтонском споразуму и његовим анексима, одлучити о начину обављања својих надлежности.
То подразумијева доношење новог Устава Републике Српске усклађеног са Дејтонским споразумом.
ЗАШТО ОВАКО?
САВЕЗ НЕЗАВИСНИХ СОЦИЈАЛДЕМОКРАТА је 2006. године након формирања Владе и побједе на изборима започео процес остваривање уставноправне позиције Републике Српске у складу са Дејтонским споразумом, а посебно према његовом Анексу 4.  који је Устав БиХ.
СНАГА коју смо добили изборним резултатима 2006. и 2010. године, показујући јединство народа који је дао повјерење СНСДу, омогућила је СТАБИЛНОСТ Републици Српској – политичку и економску.
Снага и политичка стабилност Републике, спријечили су наставак отимања надлежности Републике Српске.
Оно што је отето у вријеме владе СДСа и ПДПа под вођством Младена Иванића, одузело је могућност праведне расподјеле прихода, јер сада је то на штету Републике Српске.
Зато је циљ СНСДа у наредне четири године, ослањајући се на снагу и стабилност Републике Српске, вратити највећи дио надлежности које нам припадају.
СОЛИДАРНОСТ је била помало заборављена категорија, али су поплаве вратиле ту особину међу људе.
Велика је била улога Владе Републике Српске.
То илуструје и текст од 2. септембра 2014. у загребачком „Вечерњем листу“ који каже да је „Република Српска показала двије важне ствари.
Прва и најважнија одлучност да се помогне становништву, а друга је везана уз полуге за доношење одлука.
Тако је Влада којој је на челу СНСДова премијерка Жељка Цвијановић направила оно што није ниједна друга влада у регији.
Наиме, Влада Републике Српске је направила иновативно рјешење и искористила разорне поплаве да исправно дјелује.
До сада је угроженом становништву подијељено више десетина милиона марака, а тај новац који се налази на платној картици (ваучеру), становници овог ентитета могу користити искључиво код компанија у Републици Српској.
На тај је начин направљен вишеструки позитиван учинак.
Угрожени су добили прву конкретну новчану помоћ, док је домаћим предузећима отворено тржиште за пласирање својих производа.
И што је најважније, све је остало у Републици Српској.
Све супротно је урађено у Федерацији БиХ, гдје поплављени нису добили ниједан фенинг.
Солидарност се исказује у финансирању Фонда за отклањање последица поплава, у који сви запослени издвајају дио својих плата, да би се помогло онима који су највише страдали.
СНАГА, СТАБИЛНОСТ, СОЛИДАРНОСТ су основа и капитал за оно што ћемо учинити у наредном периоду.
САМОСТАЛНОСТ Републике Српске у Дејтонској БиХ је легалан и легитиман циљ који је у основи дјеловања СНСДа у наредном периоду.
Све надлежности које су на разне начине, а мимо процедуре за промјену Устава БиХ као дијела међународног уговора, наметнуте или отете Републици Српској, ако су до сада биле на штету Републике Српске или су нерационалне и неефикасне, биће враћене коме и припадају.
Босна и Херцеговина прво мора бити Дејтонска, да би могла бити европска.
То значи да ћемо анализирати колико нас кошта БиХ са финансирањем надлежности које нису наведене Уставом БиХ.
За тешко економскосоцијално стање у Републици Српској, поред наших слабости, објективна кривица је и у свјетској економској кризи која траје од 2008. године и због које пропадају многе фирме, банке али и саме државе.
Међутим, наш највећи проблем је АНТИДЕЈТОНСКА структура садашње БиХ, која узима и троши, а све проблеме оставља Републици Српској да их рјешава.
КО ЈЕ КРИВ? Одговор и рјешење се налази у трошковима финансирања БиХ.
Зато је неопходна промјена приоритета финансирања.
Не може више прво из ПДВа за БиХ, а остатак ентитетима, општинама.
То је неуставно и неодрживо стање, јер приоритет финансирања мора имати онај ниво власти који сноси одговорност за економскосоцијално стање.
То није БиХ, већ ентитети и општине, а у Федерацији БиХ и кантони, а онда шта остане за БиХ.
Или тако или уставно рјешење да се институције БиХ финансирају по формули 2/3 обавеза Федерације БиХ, а 1/3 обавеза Републике Српске, баш онако како пише у члану 8. Устава БиХ.
АНТИ-ДЕЈТОНСКА БОСНА И ХЕРЦЕГОВИНА
Као доказ ове тврдње, да пођемо од Устава БиХ који познаје само 5 заједничких органа и институција: Парламентарна скупштина БиХ, Предсједништво БиХ, Савјет министара са само два министарства  – Министарство спољних послова и Министарство спољне трговине, Уставни суд БиХ, Централна банка БиХ.
Умјесто Уставом прописане структуре органа БиХ, наметањима и разним притисцима, сада на нивоу БиХ има преко 70 институција које се прво намирују, а ентитетима шта остане.
Да се зна да је предност дата органима БиХ, у вријеме Владе Младена Иванића, који би желио тако наставити да сахрањује Републику Српску.
Као доказ колико нас кошта БиХ, наводимо нарастање њене структуре и трошкова од рата до сада.
ПАРЛАМЕНТАРНА СКУПШТИНА -сједнице по сазивима
1996-1998. година: Представнички дом  11 сједница, Дом народа: 12 сједница, 1998-2000. година: Представнички дом  26 сједница, Дом народа 24  сједнице, 2000-2002. година: Представнички дом 32  сједнице, Дом народа 25  сједница, 2002-2006. година: Представнички дом 85  сједница, Дома народа 63 сједнице, 2006-2010. година: Представнички дом 83  сједнице, Дома народа 49  сједница, 2010-2014. године: Представнички дом 71 сједница, Дом народа 40  сједница.
Евидентан је мали број сједница оба дома до 2002. Година, докад није било велики број надлежности које су мимо Устава БиХ дате Босни и Херцеговини.
МИНИСТАРСТВА У САВЈЕТУ МИНИСТАРА БИХ – по сазивима
Период 1996-1998: Министарство спољних послова, Министарство спољне трговине и економских односа, Министарство за цивилне послове о комуникације;
Период 1998-2000:  И С Т О
Период 2000-2002: Министарство за трезор и Предсједавајући Савјета министара, Министарство за људска права и избјеглице, Министарство за европске интеграције, Министарство спољних послова, Министарство цивилних послова и комуникација 6.  Министарство спољне трговине и економских односа.
Период 2002-2006: Министарство финансија и трезора, Министарство за људска права и избјеглице, Министарство безбједности, Министарство спољних послова, Министарство цивилних послова, Министарство спољне трговине и економских односа, Министарство промета и комуникација;
Период 2006-2010: Министарство финансија и трезора, Министарство за људска права и избјеглице, Министарство безбједности, Министарство спољних послова, Министарство цивилних послова, Министарство спољне трговине и економских односа, Министарство промета и комуникација, Министарство  одбране, Министарство правде.
ФИНАНСИЈСКИ ПОКАЗАТЕЉИ ЗА БиХ
БУЏЕТ  БиХ за 2014 - 1,796.392.968 КМ,  -од чега за институције БиХ 950.000.000 КМ - за отплату спољног дуга 846.392.968 КМ
ТРОШКОВИ ИНСТИТУЦИЈА ДЕЈТОНСКЕ БИХ У 2014. год.:
А. САМО 2 МИНИСТАРСТВА по Уставу БиХ: 1. Министарство спољних послова 52.260.000 КМ, 2. Министарство спољне трговине 6.874.000 КМ, СВЕГА: 59.134.000 КМ
Б. ОСТАЛЕ ИНСТИТУЦИЈЕ – по Уставу БиХ: Уставни суд БиХ. 15.921.000 КМ, Парламентарна скупштина БиХ  16.202. 000 КМ, Предсједништво БиХ. 7.189.000 КМ, СВЕГА: 39.312.000 КМ, СВЕУКУПНО: 59.134.000 КМ, 98.446.000 КМ (ПРИБЛИЖНО 100 МИЛИОНА),САДАШЊИ БУЏЕТ ЗА ИНСТИТУЦИЈЕ БиХ 950.000.000 КМ
ЗА УСТАВНЕ ИНСТИТУЦИЈЕ БИХ: 100.000.000 КМ, За ентитете би остало 850.000.000 КМ
Дуг Федерације Босне и Херцеговине за пензије - ЈОШ ЈЕДНА ШТЕТА
Када се узме у обзир чињеница да Федерални пензијски/мировински фонд дугује Фонду ПИО Републике Српске, са каматама, 881 милион марака, по основу тога што никада није исплаћивао пензије корисницима који су их стекли на подручју данашње Федерације Босне и Херцеговине, што је апсолутно законска и дејтонска обавеза, али и европска пракса, и да је то морао да ради Фонд Републике Српске, онда је јасно да Босна и Херцеговина наноси још једну штету Републици Српској
Да је Република Српска, и њени грађани, другоразредна законска и уставна категорија за многе институције из БиХ и из Федерације и
Да је Република Српска учинила огромне напоре да пензионери који су право на пензију стекли у Федерацији, буду равноправни грађани Републике Српске, јер је та сума равна годишњем буџету од прије неколико година.
ДЕЈТОНСКА СТРУКТУРА Босне и Херцеговине и правни положај РЕПУБЛИКЕ СРПСКЕ
Садржај  ПРВИ ДИО АНЕКС 4 ДЕЈТОНСКОГ СПОРАЗУМА Начин настанка и опстанка Босне и Херцеговине
5 ОСНОВ И СУШТИНА
6 МЕЂУНАРОДНИ УГОВОР КАО ОСНОВ НАСТАНКА И ФУНКЦИОНИСАЊА БиХ
7 АМЕРИЧКИ МОДЕЛ ЗА УСТАВ БиХ
8 ПОШТОВАЊЕ ДЕЈТОНСКЕ СТРУКТУРЕ БОСНЕ И ХЕРЦЕГОВИНЕ И ПРАВА ЕНТИТЕТА
11 КАКВУ БиХ ОДРЕЂУЈЕ ДЕЈТОН?
12 ПРЕАМБУЛА УГОВОРА ИЛИ АНЕКСА УГОВОРА?
13 ПОСЛИЈЕРАТНА БОСНА И ХЕРЦЕГОВИНА
16 ПИТАЊЕ КОНТИНУИТЕТА У БиХ
16 БиХ САСТАВЉЕНА ОД ДВА НАЦИОНАЛНА ЕНТИТЕТА
21 СЛУЧАЈ „СЕЈДИЋ-ФИНЦИ“
22 УСТАВНЕ НАДЛЕЖНОСТИ БиХ
24 ДОДАТНЕ ОДГОВОРНОСТИ (НАДЛЕЖНОСТИ) ЧЛАН 3.5 УСТАВА БиХ
25 ИНСТИТУЦИЈЕ БиХ
27 ПОДЈЕЛА ВЛАСТИ – ИЗВРШНА ВЛАСТ
28 ПИТАЊЕ ИМОВИНЕ
32 ПИТАЊЕ ПРАВОСУЂА
34 ПИТАЊЕ РЕФЕРЕНДУМА
35 КРШЕЊЕ МЕЂУНАРОДНОГ УГОВОРА
35 ДОПИСИВАЊЕ МЕЂУНАРОДНОГ УГОВОРА И ИНСТРУМЕНТИ ЗА ЊЕГОВУ ПРОТИВПРАВНУ РЕВИЗИЈУ
38 НЕПРИМЈЕЊИВАЊЕ КАО ОДСТУПАЊЕ ОД АНЕКСА 4
42 ПОШТОВАЊЕ УСТАВА БиХ – УСЛОВ ФУНКЦИОНИСАЊА И ОПСТАНКА БиХ
43 ХРВАТСКО ПИТАЊЕ
45 ИЗЕТБЕГОВИЋ ОДБИО МИР
46 БОСНА И ХЕРЦЕГОВИНА КАО ЗАДАТА ДРЖАВА
49 БУДУЋНОСТ БОСНЕ И ХЕРЦЕГОВИНЕ
51 ДРУГИ ДИО ПРАВНИ ПОЛОЖАЈ РЕПУБЛИКЕ СРПСКЕ У ДЕЈТОНСКОМ СПОРАЗУМУ
53 Увод
53 Република Српска као субјект Дејтонског споразума
54 ОПШТЕ ПРАВИЛО О ТУМАЧЕЊУ.
56 КАКО СЕ МОЖЕ МИЈЕЊАТИ УСТАВ БИХ?
57 ЕНТИТЕТИ КАО СУБЈЕКТИ СПОРАЗУМИЈЕВАЊА О ПРОМЈЕНИ УСТАВА
58 Избор органа „Босне и Херцеговине“ као суверено право ентитета
60 Посебан статус Републике Српске који Федерација БиХ нема
63 Садржај Дејтонског споразума
64 Анекс 1 А – „Војни аспекти мировног рјешења“
65 Анекс 1 Б – „Регионална стабилизација“
66 Анекс 2. – „Међуентитетска граница“
66 Анекс 3. – Споразум о изборима
67 Анекс 4. – Устав Босне и Херцеговине
67 Анекс 5. – Споразум о арбитражи
69 Анекс 6. – Споразум о људским правима
70 Анекс 7. – Споразум о избјеглицама и расељеним лицима
70 Анекс 8. – Комисија за очување националних  споменика
71 Анекс 9. – Јавна предузећа
71 Анекс 10. – Високи представник међународне заједнице
72 ЗАКЉУЧАК    74
ПРВИ ДИО
АНЕКС 4 ДЕЈТОНСКОГ СПОРАЗУМА  Начин настанка и опстанка Босне и Херцеговине Увод
Поред датума настанка Републике Српске с почетка 1992. године, најзначајнији су датуми с краја 1995. године, када је дефинитивно признат и потврђен њен међународноправни статус.
Озваничена као страна-потписница свих анекса мировног споразума и субјект било каквих накнадних промјена, Република Српска је потврдила свој легитимитет и континуитет.
Садашњи назив „Босна и Херцеговина“ без било какве одреднице која упућује на облик уређења, одређује специфичност државе настале у Дејтону, Охајо у Сједињеним Америчким Државама.
Општи оквирни споразум за мир у Босни и Херцеговини са укупно 12 анекса, парафиран је у Дејтону 21. новембра 1995. а потом потписан 14. децембра 1995. у Паризу.
Тако је створена државна заједница састављена од два ентитета који су потписници свих анекса као кључних докумената за проведбу и функционисање државе настале међународним уговором.
КЉУЧНИ СТАВОВИ: СЛОВО ДЕЈТОНА, А НЕ ДУХ ДЕЈТОНА
БиХ – СПОРАЗУМНА ДРЖАВА САСТАВЉЕНА У ДЕЈТОНУ
БиХ КАО ДРЖАВНА ЗАЈЕДНИЦА
САМОСТАЛНА РЕПУБЛИКА СРПСКА У ДЕЈТОНСКОЈ БиХ
Наведени ставови су легитимни и легални утемељени у Дејтонском споразуму и његовом Анексу 4. као и Повељи Уједињених нација, те другим међународноправним актима.
ОСНОВ И СУШТИНА
Полазна основа и исходиште свих разматрања о Босни и Херцеговини је чињеница да се ради о државној заједници насталој у Дејтону.
До тада није било никакве државе Босне и Херцеговине у садашњим оквирима, јер се радило о територији насталој растурањем и распадом СФР Југославије.
Зато су зараћене стране у септембру 1995. године, прво у Женеви, а потом у Њујорку, формулисале принципе мировних преговора.
Стране су биле Република Српска и квази држава коју су чиниле „Република БиХ“ и Федерација БиХ, као недефинисани скуп.
Република Српска је тиме добила и међународно признање и није била никаква „побуњена страна против међународно признате Републике БиХ“.
Уосталом, Република Српска је потписник свих анекса мировног споразума, који су заправо његов суштински и проведбени дио, за разлику од „оквирног“ мировног споразума.
Најважнији дио Општег оквирног споразума за мир у Босни и Херцеговини, познатог као Дејтонски споразум, његов је Анекс 4. под називом „Устав Босне и Херцеговине“.
МЕЂУНАРОДНИ УГОВОР КАО ОСНОВ НАСТАНКА И ФУНКЦИОНИСАЊА БиХ
Дејтонски споразум је највећим дијелом заслуга и успјех иницијативе Сједињених Америчких Држава, које су веома озбиљно приступиле креирању свеобухватног мировног споразума, након неколико неуспјешних покушаја разних међународних посредника и контакт-група.
Сви планови за Босну и Херцеговину - од Кутиљеровог плана који је могао спријечити рат, преко Венс-Овеновог, Овен-Столтенберговог и плана Контакт групе, и коначно Дејтонског споразума, предвиђали су њено унутрашње преструктурисање.
Пријератно централизовано уређење БиХ као једне од република државе - СФР Југославије, било је неодрживо.
Тога је била свјесна и међународна заједница, али и политички фактори у БиХ, па је радикална децентрализација била услов опстанка БиХ у такозваним авнојевским границама.
Истовремено, то је и крунски доказ да дејтонска децентрализација није била посљедица рата нити наводне агресије на БиХ.
То се није појавило тек у Дејтону, већ је била пријератна и ратна стварност.
То су прихватиле и америчке дипломате у припреми дејтонске конференције кроз „Књигу сценарија“.
Уважавајући стање на терену кроз постојање БошњачкоХрватске федерације и Републике Српске, америчке припреме су обухватале „шатл-дипломатију“, упоредо креирајући могућа рјешења.
Прије почетка Дејтонских преговора, Стејт Департмент је сачинио „Књигу сценарија“, у којој је под тачком 4. назначено да ће „БиХ према уставу остати јединствена држава, али ће се састојати од 2 високо аутономна ентитета – највјероватније један са српском већином и други са муслиманско-хрватском већином, а појединости ће договорити саме сукобљене стране“.
Сам Дејтонски споразум је један од најважнијих докумената међународног права након Другог свјетског рата.
„Не постоји грешка у самом споразуму, него у ономе како се схватила његова проведба“ изјавио је амерички дипломата Ричард Холбрук, поводом десетогодишњице закључења Општег оквирног споразума за мир у БиХ.
Холбрука сматрају творцем дејтонског мировног процеса којим је завршен крвави и вишегодишњи грађански рат у БиХ.
Потписивање споразума и окончање рата, било је могуће зато што је Дејтонским споразумом успостављена потпуно нова унутрашња структура БиХ, начин избора и функционисања органа, у складу са Женевским и Њујоршким принципима из септембра 1995. године.
Те принципе као предуслов дејтонских преговора, договориле су двије стране – Република Српска и „Република БиХ“.
Мировни споразум је само оквир који својим садржајем упућује на анексе који су као његови саставни, а проведбени дијелови, потписани од стране два ентитета – Републике Српске и Федерације БиХ.
Да није било тих анекса, а поготово Анекса 4 - Устава БиХ, никада не би дошло до потписивања Дејтонског споразума.
Зато с пуним правом сматрамо да је БиХ споразумна држава два ентитета и три конститутивна народа.
Због бројности (12 анекса), овај међународни уговор би требао имати назив „ДЕЈТОНСКИ СПОРАЗУМИ“.
АМЕРИЧКИ МОДЕЛ ЗА УСТАВ БиХ
Устав БиХ који је Анекс 4 међународног уговора, предмет је бројних анализа.
Устав САД је садржајно и методолошки послужио као основ израде Устава БиХ.
Уосталом, Анекс 4. су писали правници америчке администрације – Министарства правде, Стејт Департмента и других институција.
Бројне одредбе Анекса 4. указују на узор: Сједињене америчке државе као савез држава-чланица.
Ником разумном не пада на памет да мијења амерички Устав, па што се онда атакује на Устав БиХ, који је умногоме његова копија.
Као занимљива илустрација докле се ишло у својеврсном преписивању америчког Устава, (чак и у материји која није баш уставна), свједочи и члан 9.2 Устава БиХ.
По том члану „накнада за лица која имају звање у установама БиХ не може се умањити током њиховог службовања“.
То је заправо амадман 27. Устава САД по коме „ниједан закон којим се мијењају надокнаде за рад сенатора и других представника, неће ступити на снагу док не услиједи нови избор представника“.
Сједињене Америчке Државе су својеврсна државна заједница.
Тако у лондонском у Економисту од 9.9.2010. број 538, Светозар Стив Пејовић, професор емеритус на универзитету Тексас, пише: „Творци Америке су створили државу која се умногоме разликује од Европе.
Америка није демократија.
Америка је савез суверених држава које су пренијеле дио, и не више него дио, свог суверенитета на централну владу.
У вријеме настанка америчког Устава, они који су га стварали -Александар Хамилтон и Џејмс Медисон су написали „Федералистичке списе“, као својеврсну допуну и смјернице за тумачење, али и за потенцијалне нове амандмане на Устав.
Тако Џејмс Медисон, пише у Федералистичким списима: „Права која Устав даје централној влади су ограничена и тачно дефинисана, док су права суверених држава велика и неограничена.
“ Овај став је потом преточен у амандман 10. Америчког устава, који гласи: „Права која нису овим Уставом дата Сједињеним Државама, нити су ускраћена државама, остављена су свакој појединој држави или народу“.
Овај амандман је преписан у члану3.3.(а) Устава БиХ који гласи: „Све државне функције и овлашћења која овим Уставом нису изричито додијељена институцијама Босне и Херцеговине, припадаће ентитетима“.
Ово је доследно проведено промјеном Устава Републике Српске, амандманом 56. којим је замијењен члан 3. Устава РС и који сада гласи: „Републици припадају све државне функције и надлежности осим оних које су Уставом Босне и Херцеговине изричито пренесене на њене институције.
“ Ово је била обавеза Републике Српске коју је преузела потписујући Анекс 4. Дејтонског споразума, који чланом 3.3.б. одређује да „Ентитети и сви њихови дијелови ће се у потпуности придржавати овог Устава, који има предност над оним одредбама закона Босне и Херцеговине, као и устава и закона ентитета које нису у складу с њим, те с одлукама институција Босне и Херцеговине“.
Основ уставно-правне конструкције Босне и Херцеговине је међународни уговор и међународно право.
То указује на специфичност настанка БиХ -више вољом међународне заједнице, него њених народа – Бошњака, Срба и Хрвата.
Ако се изузме потписани, па оспорени Кутиљеров план, до првог споразума о територијалном разграничењу дошло се тек у марту 1994. године, којим је створена МуслиманскоХрватска федерација на дијелу територије БиХ коју су контролисале институције та два, дотад ратујућа народа.
То је био Вашингтонски споразум.
Наставило се договарањем Женевских и Њујоршких принципа из септембра 1995. године између Републике Српске и крње „Републике БиХ“, чиме се ушло у завршни дио мировног процеса.
Фактички и формални завршетак тог процеса су били тронедељни мировни преговори у Дејтону, окончани парафирањем 21. новембра, а потом и потписивањем у Паризу 14. децембра 1995. године.
Значајно је да су Општи оквирни споразум за мир у БиХ потписали „Република Босна и Херцеговина“, тадашња Савезна Република Југославија (Србија и Црна Гора) и Хрватска.
Поред основног споразума, пакет садржи и 12 анекса којима су потписници и два ентитета – Федерација БиХ и Република Српска.
Дејтонски споразум је један од најзначајнијих докумената међународног права, јер су свједоци потписивања били најзначајније свјетске силе: САД– предсједник Бил Клинтон, Руска Федерација – предсједник Владе Виктор Черномирдин, Савезна Република Њемачка – савезни канцелар Хелмут Кол, Француска – предсједник Републике Жак Ширак, Велика Британија – предсједник Владе Џон Мејџор и Европска Унија – представник Фелипе Гонзалес.
Није било представника Уједињених Нација, нити Уједињене Нације имају директне ингеренције у примјени Дејтонског споразума, већ се приликом расправљања о БиХ, позивају на Повељу Уједињених нација.
Парадокс да је то још и данас Поглавље 7. Повеље – „Угрожавање мира и безбједности“, што је још један од апсурда Босне и Херцеговине.
Да ли то указује на привременост БиХ и њен могући распад на саставне дијелове – Републику Српску и Федерацију БиХ.
ПОШТОВАЊЕ ДЕЈТОНСКЕ СТРУКТУРЕ БОСНЕ И ХЕРЦЕГОВИНЕ И ПРАВА ЕНТИТЕТА
Увођење Републике Српске и Федерације БиХ у међународне преговоре, већ тада их одређује као субјект споразумијевања, што је резултирало њиховим потписима на свих 12 анекса Дејтонског споразума.
Тиме је ентитетима као странама-потписницама међународног уговора, дат међународно-правни субјективитет.
Иво Комшић, ратни члан Предсједништва „Републике БиХ“, у интервјуу „Дневном авазу“ од 21. јануара 2011. каже „да му је необично драго што је бивши министар вањских послова БиХ Мухамед Шаћирбеј реагирао на његову изјаву да Република Српска није легализирана у Дејтону, већ у Женеви 8. септембра 1995. године и то управо Шаћирбеговићевим парафом.
Шаћирбеговић је својом реакцијом потврдио да је тада био у Женеви и да је Ричард Холбрук тамо имао састанак с њим и да су ту још били изасланици из Републике Српске, Београда и Загреба.
Потврдио је да је постојао документ који је послужио као основа за Дејтонски споразум.
То што он тврди да ништа није парафирано, није тачно.
Уосталом, ми смо у Дејтону добили тај папир који је он парафирао.
Радило се о легализацији Републике Српске.
Тамо се први пут помиње Република Српска као дио БиХ, без наводника.
Држава БиХ се не спомиње.
Оно што је он потврдио, а што до сада нисам знао, јесте да је добио налог од Алије Изетбеговића да то уради.
Такође, у „Дневном авазу“ од 26.1.2011. објављена је изјава бившег предсједника Скупштине Републике БиХ и члана Проширеног предсједништва Републике БиХ, Мире Лазовића, који се позива на изјаву дипломате Хајрудина Сомуна, да је Алија Изетбеговић признао Републику Српску у Турској током разговора са Ричардом Холбруком.
Наиме, Холбрук је прије састанка у Женеви разговарао с Милошевићем и затим казао да је његов услов за сазивање мировне конференције да се прихвати име Република Српска.
Лазовић је рекао да је Изетбеговић дао налог Шаћирбеговићу да потпише акт који је омогућио сазивање мировне конференције и додао да су преговори у Дејтону кренули с проблематизирањем имена Република Српска, те да је и он поставио то питање, али да су заустављени тврдњом да је та ствар завршена прије Дејтона и да могу правити Устав БиХ само преносећи овласти ентитета на државу.
Дакле, Република Српска је у међународне преговоре ушла као субјект који је потом и додатно потврђен потписивањем свих 12 анекса.
КАКВУ БиХ ОДРЕЂУЈЕ ДЕЈТОН?
У правној литератури се заступају различити ставови о конструкцији Босне и Херцеговине.
У сваком случају постоји слагање да је у питању сложена држава, коју једни одређују као федерацију (као нпр. Венецијанска комисија у свом извјештају из марта 2005. године) или савезну државу.
Неки аутори попут Ватерса сматрају да је држава у великој мјери конфедеративна, а и Сац је види као „мање-више лабаву унију етничких ентитета“.
Такође и професор Снежана Савић, бивши предсједник Уставног суда БиХ, види је као конфедерацију, која садржи и одређене елементе федеративне државне организације.
Елементарна логика одређује БиХ примарно као конфедерацију, јер не може бити федерација нешто што већ јесте једна од саставница (ентитет Федерација БиХ), уз другу саставницу Републику Српску.
За статус ентитета значајно је и мишљење Европске комисије за демократију путем права – Венецијанска комисија Савјета Европе, дато под бројем 337/2005 усвојено на 63. сједници од 10/11. јуна 2005. године.
Венецијанска комисија је разматрала слиједеће питање: Да ли су анекси 4. и 6. Општег оквирног споразума за мир у БиХ, једнострани акти Босне и Херцеговине или међународни споразуми ?
О наведеном мишљењу биће ријечи у другом дијелу ове елаборације.
ПРЕАМБУЛА УГОВОРА ИЛИ АНЕКСА УГОВОРА?
Уставни суд БиХ закључује: „Према формулацији става  2. члана 31. Бечке конвенције, текст који се тумачи укључује  преамбулу и анексе.
Преамбула Устава БиХ се стога мора  сматрати саставним дијелом Устава.
“ Оваквим тумачењем  Бе чк е конвенције, Уставни суд БиХ је направио превид, јер  је преамбулу Анекса 4, прогласио преамбулом Дејтонског  угов ора.
Бечка конвенција нигдје не помиње да је преамбула  анекса уговора, саставни дио уговора.
Као саставни дио уго-вора, у овом случају Општег оквирног споразума за мир у  БиХ, постоји само једна преамбула која гласи:
„Република Босна и Херцеговина, Република Хрватска и  Савезна Република Југославија („Стране“), Увиђајући потребу за свеобухватним споразумом који ће  учинити крај трагичном сукобу у региону, У жељи да дају допринос том циљу и да постигну трајан  мир и стабилност,
Потврђујући своје прихватање Договорених основних принципа од 8. септембра 1995. и даљих Договорених основних принципа од 26. септембра 1995. године и Споразума о прекиду ватре од 14. септембра и 5. октобра 1995. године,
Имајући у виду споразум од 29. августа 1995. године који је овластио делегацију Савезне Републике Југославије да потпише, у име Републике Српске, дијелове мировног плана који се односе на Републику Српску, са обавезом Републике Српске да строго и доследно испуни постигнути споразум, Сагласиле су се о следећем:“
Дакле, међународни уговор има своју преамбулу и она је његов саставни дио, према Бечкој конвенцији.
Преамбула Дејтонског међународног уговора, дакле обухвата правило о преамбули као саставном дијелу уговора, а не може се преамбулом уговора сматрати и преамбула Анекса 4.
Преамбула Дејтонског споразума као међународног уговора одређује: СУБЈЕКТЕ СПОРАЗУМИЈЕВАЊА – три државе, уз навођење и Републике Српске као субјекта у име кога СРЈ потписује дијелове мировног споразума, али и Ре-публик у Српску као субјекта који ће имплементирати  мировни споразум;
ПОТРЕБУ -да то буде свеобухватни споразум (не и дјелимични, па отуда толики број анекса);
ОЦЈЕНУ КАРАКТЕРА РАТА – „трагични сукоб у региону“;
НАМЈЕРУ - постизање трајног мира и стабилности;
ПОТВРЂИВАЊЕ четири документа којих је судионик Република Српска и прије Дејтонског споразума: Договорених основних принципа (Женевски принципи) од 8.9.1995. ; Наставак договорених основних принципа (Њујоршки принципи) од 26.9.1995. ; Споразума о прекиду ватре од 14.9.1995. и 5.10.1995. године;
У вишенационалним државама, најбројнији народ, односно његови политички представници, имају повећани степен одговорности за остваривање темељних докумената на основу којих је настала држава.
У Босни и Херцеговини најбројнији народ су Бошњаци, који су као и друга два народа, Срби и Хрвати, конститутивни национални елементи заједничке државе која се састоји од двије саставнице – Федерације БиХ и Републике Српске.
Много пута је речено да је садашња БиХ настала у Дејтону, да је тек након потписивања у Паризу 1995. и након конституисања власти послије избора 1996. године, Босна и Херцеговина задобила атрибуте државе – власт на цијелој територији и комплетно становништво, које прије тога није ни имала, без обзира на формално међународно признање.
Политички представници Бошњака никада нису искрено прихватали Дејтонски споразум ни Устав БиХ, покушавајући стално уз помоћ дијелова међународне заједнице извршити противправну ревизију међународног уговора.
Притом се неријетко потеже као крунски аргумент да Дејтонски споразум није никада ратификован у парламенту „Републике БиХ“.
Међународни уговори могу важити и без ратификације, како то предвиђа члан 14.
Бечке конвенције о праву међународних уговора: “Изражавање пристанка државе да буде везана уговором ратификацијом, прихватом или одобрењем1. Пристанак државе да буде везана уговором изражава  се ратификацијом: (а) ако уговор предвиђа да се пристанак изрази ратификацијом;”.
Дејтонски споразум не предвиђа ратификацију, већ напротив, његово ступање на снагу је одређено даном потписивања.
То изричито произилази из Споразума о парафирању Општег оквирног споразума за мир у Босни и Херцеговини који у члану 1. одређује:
“Завршени су преговори о Општем оквирном споразуму за мир у Босни и Херцеговини и његовим анексима.
Стране и ентитети које оне представљају обавезују се да ће потписати ове споразуме у Паризу у њиховој садашњој форми, чиме ће они ступити на снагу и што ће представљати датум од када ће постати оперативни.
То је у складу са чланом 24. Бечке конвенције о праву међународних уговора, који под насловом “Ступање на снагу 1. Уговор ступа на снагу на начин и на дан који су утврђени његовим одредбама или споразумно између држава преговарача.
У Закључној изјави учесника у непосредним мировним разговорима о БиХ, стоји: „Предсједник Изетбеговић, у име Републике Босне и Херцеговине, Предсједник Туђман, у име Републике Хрватске, Предсједник Милошевић, у име Савезне Републике Југославије и у име Републике Српске, те Предсједник Зубак, у име Федерације Босне и Херцеговине, парафирали су 21. новембра Општи оквирни споразум и његове анексе, чиме су парафиране документе учинили коначнима, те тиме изразили своју сагласност да се сматрају обавезујућим према овим документима, као и њихову опредијељеност да без одлагања потпишу Општи оквирни споразум и његове анексе.
Стране су сагласне да се ускоро поновно састану у Паризу под покровитељством Контактне групе потпишу Општи оквирни споразум и његове анексе.
ПОСЛИЈЕРАТНА БОСНА И ХЕРЦЕГОВИНА
На примјеру Босне и Херцеговине може се веома јасно сагледати ситуација постконфликтног и подијељеног друштва, каквим се могу оцијенити и друштва у неким другим европским државама.
По томе Босна и Херцеговина није уникум, јер у неким државама ни вјековно заједничко постојање, није избрисало националне разлике, него их чак и појачало.
Ни чланство у Европској унији није заувијек одредило постојање Белгије, Велике Британије, Шпаније, па и неких других земаља, у садашњем уставном и територијалном устројству.
То се већ и дешавало, па је Белгија од унитарне државе, постала федерална, а Шкотској и Велсу су дата аутономна политичка права формирањем и изборима за регионални парламент и владу.
Уз све то, све више долазе до изражаја легитимни ставови о независности дијелова европских држава-чланица Европске Уније, попут Шкотске, Фландрије или Каталоније.
Ово је садржано у политичким програмима њихових странака и покрета, са којима иду на изборе и након тога формирају власт.
ПИТАЊЕ КОНТИНУИТЕТА У БиХ
Међународно признање „Републике БиХ“ из априла 1992, године, могло је само папирнато констатовати постојање те „државе“.
Од проглашења независности 6. априла 1992., до 14. децембра 1995. године, „Република Босна и Херцеговина“ није имала ефективну власт на територији предратне Социјалистичке Републике Босне и Херцеговине, нити је имала народ, што се по међународном праву одређују као елементи постојања и суверености сваке државе.
Ово зато што су хрватски представници 18. новембра 1991. формирали Хрватску заједницу Херцег-Босну, а потом су српски представници 9. јануара 1992., донијели Одлуку о формирању Републике Српске, чиме су створене посебне територијалнополитичке јединице на тлу предратне БиХ.
Тиме су два народа у међународно непризнатој БиХ, искористили право на самоопредјељење из Повеље Уједињених нација, поставивши темеље својих националних територијалних јединица.
Да је то било у складу са међународним правом, индиректно је потврдила и Бадинтерова комисија.
Српска и хрватска акција је била реакција на декларацију СДА из фебруара 1991., којом су Муслимани одредили своје циљеве у кризи разарања и распада Југославије.
Онако како се распадала Југославија, распадала се и БиХ – по етничким шавовима.
Република Српска, са својим институцијама законодавне, извршне, судске, војне власти, као и Хрватска Република Херцег-Босна, ефективно су вршиле сву власт на својим територијама у оквиру „међународно признатих граница БиХ“.
Поред фактичког непостојања, „Република Босна и Херцеговина“, од марта 1994. године, није више постојала ни формално.
Након што је 1. марта 1994. потписан Вашингтонски споразум, а 18. марта конституисана Уставотворна скупштина Федерације БиХ, од посланика предратне Скупштине СР БиХ који су преостали након повлачења српских посланика, није више ни било скупштине „Републике БиХ“.
Постојале су Федерација БиХ и Република Српска, а оно што се у Дејтону представљало као „Република БиХ“, били су само БошњациМуслимани, у лику Алије Изетбеговића, Хариса Силајџића и Мухамеда Шаћирбеја, који су били тек функционери непостојеће државе.
Наравно, њихово присуство у Дејтону и потписивање споразума са анексима, било је дио сценарија за окончање рата.
Зато је одредба члана 1.1. Устава БиХ, којом се указује на континуитет „Републике Босне и Херцеговине“, врло јасно и прецизно одредила у три сегмента да се то односи искључиво на њен међународноправни статус.
Устав одређује да Република Босна и Херцеговина, чије ће службено име од сада бити „Босна и Херцеговина“, наставља своје правно постојање: 1) премамеђународном праву као држава, 2) у оквиру међународно признатих граница, 3) остаје чланица Уједињених нација, те може као Босна и Херцеговина задржати или затражити чланство у оквиру система Уједињених нација и другим међународним организацијама.
Али све то са унутрашњом структуром измијењеном како је предвиђено Уставом БиХ.
Унутрашња структура су два ентитета и онај ниво заједничких органа који БиХ као државу одређује искључиво у спољним односима.
„Република Босна и Херцеговина“ као потписница (давалац изјаве о прихватању) Анекса 4, и формално је престала постојати 14.12.1995. године, чланом 12.1. Анекса 4. као Устава БиХ, који гласи: „Овај Устав ступа на снагу потписивањем Општег оквирног споразума као уставни акт који замјењује и ставља ван снаге Устав Републике Босне и Херцеговине.
“ Такозвана „Република БиХ“ и није била суверена држава, па зато Дејтонским споразумом није ни била предвиђена ратификација у парламенту те, назови-државе, постојеће само на папиру ради међународног признања, које је било дефинитиван увод у крвави грађански рат.
О непостојању „Републике БиХ“ као државе, свједочи и Ричард Холбрук у својој књизи „Завршити рат“2. Холбрук пише како се почетком септембра 1995. приликом договарања Женевских принципа, Алија Изетбеговић успротивио називу Република Српска као „нацистичком имену“.
Поред фактичке власти на половини територије предратне БиХ, Република Српска је задржавањем имена, показала и формалну јачину свог статуса.
А одредница „Република“ међународним уговором, избрисана је из назива данашње БиХ.
И то говори о врло ограниченом и искључиво спољнополитичком континуитету БиХ.
Убјеђујући Алију Изетбеговића да прихвати име Република Српска, Холбрук је рекао: „Не вјерујемо да име Република Српска значи много све док добијате све друго – међународно признање, дефинисане границе, прихватање вашег легалног статуса.
Ништа од овога раније нисте имали.
Устав БиХ, има два анекса.
Први је „Додатни споразуми о људским правима који ће се примјењивати у Босни и Херцеговини“, којим су изричито наведено 15 међународних конвенција.
Други је „Прелазни аранжман“ који чланом 2. под називом „Продужење закона“, регулише да „сви закони, прописи и правила правног поступка који су на снази на ТЕРИТОРИЈИ БОСНЕ И ХЕРЦЕГОВИНЕ у тренутку када Устав ступи на снагу, остаће на снази у оној мјери у којој нису у супротности са Уставом, док другачије не одреди надлежно државно тијело Босне и Херцеговине.
“ Дакле, то нису прописи „Републике Босне и Херцеговине“, већ прописи на територији Босне и Херцеговине.
Тада су важећи били Устав и прописи Републике Српске на њеној територији, као и Устав ФБиХ, али и прописи Хрватске Републике ХерцегБосне на њеној територији.
Ван територија Републике Српске и Херцег-Босне, оно што је остало, имало је прописе које је прије Вашингтонског споразума доносила „Република Босна и Херцеговина“.
Тако је и са празницима непостојеће БиХ, који се упорно и лажно одржавају: „Дан независности 1. март“ или 25. новембар као дан измишљене државности, одређени су законом донесеним почетком 1995. године и зато то нису били празници цијеле БиХ.
Уз то питање која их је то скупштина донијела, јер су у то вријеме постојали скупштина Федерације БиХ и Народна скупштина Републике Српске, као скупштине два будућа дејтонска ентитета.
Скупштина „Републике БиХ“ није више имала било какав смисао, јер су њени посланици постали посланици скупштина ентитета.
Од марта 1994. године, „Република БиХ“ је била још више папирната и лажна држава.
Колико је међународно призната Република Босна и Херцеговина била непостојећа, а Дејтонска БиХ без икаквог унутрашњег правног континуитета, понајбоље илуструје Одлука Уставног суда Републике Босне и Херцеговине број 47/92 од 8.октобра 1992. којом се проглашава „неважећом тзв. Република Српска“.
„Уставни суд Босне и Херцеговине на основу члана 387. став 1. тачка 3. Устава Републике Босне и Херцеговине и члана 72. тачка 3. Пословника Уставног суда Босне и Херцеговине (“Службени лист СРБиХ“ број 1/92 и „Службени лист РБиХ“ број 8/92), на сједници одржаној 8.10.1992. године, донио је ОДЛУКУ Поништавају се: Декларација о проглашењу Републике српског народа у Босни и Херцеговини од 9. јануара 1992. године, Устав Српске Републике Босне и Херцеговине од  28. Фебруара 1992. Године и његове промјене од  11.августа и 1. Септембра 1992. Године, Општи акти донесени на основу аката наведених у  претходним тачкама.
Да постоји унутрашњи правни континуитет Републике БиХ, онда не би „поништена“ Република Српска била преговарач и потписник Женевских и Њујоршких приниципа, нити свих 12 анекса Дејтонског споразума.
Епилог: Босна и Херцеговина је састављена од два ентитета (и Брчко-Дистрикта као кондоминиума два ентитета), а нема Републике БиХ.
У Дејтону нису установљавани ентитети, јер су они постојали не само као фактичко стање, већ и као политичка и правна чињеница, призната од међународне заједнице.
Није постојала „Босна и Херцеговина“, па је тек у Дејтону установљена као држава коју састављају ентитети путем међународног споразума.
Тиме је потврђен легитимитет и легалитет оба ентитета и нестанак „Републике Босне и Херцеговине“.
Дакле, међународни уговор ниједном одредбом, ни директно, ни индиректно, није одредио УНУТРАШЊИ континуитет „Републике Босне и Херцеговине“.
Њега нема ни на политичком, нити уставном или било ком правном смислу.
Свако позивање на унутрашњи континуитет „Републике БиХ“, нема никакав правни основ у међународном уговору којим је настала и одређена данашња Босна и Херцеговина.
Од часа потписивања Анекса 4. Дејтонског споразума који је Устав БиХ и који је одредио да је важећа једино унутрашња структура по том међународноправном документу, само се потврђује да „Република Босна и Херцеговина“ никада није ни постојала на унутрашњем плану.
БиХ САСТАВЉЕНА ОД ДВА НАЦИОНАЛНА ЕНТИТЕТА
Члан 1.3. Устава БиХ одређује да „Босну и Херцеговину чине два ентитета – Федерација БиХ и Република Српска“.
Дакле, не одређује изричито да је чине три конститутивна народа, који се помињу као доносиоци Устава у тексту његове Преамбуле.
Из више одредби Устава БиХ, јасно произилази да су два ентитета – национални, и то Федерација -двонационални, а Република Српска -једнонационални ентитет.
Тако члан 4.1., одређује да се „Вијеће народа састоји од 15 делегата, од којих су 2/3 из Федерације, укључујући 5 Бошњака и 5 Хрвата, и једна трећина из Републике Српске (пет Срба).
“ По пет делегата из Федерације бирају бошњачки, односно хрватски делегати из Вијећа народа Федерације, а делегате из Републике Српске бира Народна скупштина Републике Српске.
Националне саставе ентитета, потврђују и даље одредбе члана 4.3. е, ф. – који регулишу проглашавањем штетним приједлога одлуке по витални национални интерес бошњачког, хрватског или српског народа.
Национална структура два ентитета је основ за избор чланова Предсједништва БиХ, од којих једног Бошњака и једног Хрвата бирају бирачи из Федерације БиХ, а једног Србина бирају бирачи у Републици Српској.
Важно је напоменути да се Уставом овлашћује Парламентрана скупштина да донесе изборни закон.
Дакле, сваки пут када Устав предвиђа доношење закона на нивоу БиХ, онда се то изричито и наведе.
Ово треба ставити у контекст уставне одредбе, да „СВЕ ДРЖАВНЕ ФУНКЦИЈЕ И ОВЛАШЋЕЊА КОЈА У ОВОМ УСТАВУ НИСУ ИЗРИЧИТО ДОДИЈЕЉЕНА ИНСТИТУЦИЈАМА БОСНЕ И ХЕРЦЕГОВИНЕ, ПРИПАДАЈУ ЕНТИТЕТИМА“ – члан 3.3.а. Устава БиХ.
СЛУЧАЈ „СЕЈДИЋ-ФИНЦИ“
Најважнији дио Пресуде Европског суда за људска права у предмету Сејдић-Финци је издвојено мишљење Ђованија Бонела, дугогодишњег судије Европског суда.
То је прави мали правно-морални есеј о правди и одговорности, па зато вриједи цитирати његове дијелове.
Бонело наводи: „Гласао сам уз велику резерву, за проглашење апликације допуштеним.
Али сам исто тако готово без оклијевања, против става да постоји повреда Конвенције.
Вјерујем да је ова пресуда развела БиХ од реалности њене властите прошлости.
Дејтонски споразум је постигнут дуготрајним и упорним преговарањем чији циљ је био стварање институционалних тијела која су се скоро искључиво базирала на систему контрола и балансирања између три зараћене етничке скупине.
Само је дјеловање такве филигранске конструкције угасило пожар пакла који је представљала БиХ.
Она је базирана на подјели власти, посложеној до најситнијих детаља, која регулише начин на који три различите етничке стране могу остварити подјелу власти у разним представничким органима државе.
Дејтонски споразум је са апотекарском прецизношћу дозирао тачне етничке пропорције тог рецепта за мир.
Сада је овај Суд на себе преузео да све то поремети.
Питање је да ли је у надлежности Суда да се понаша као незвани гост у мултилатералним остварењима очувања мира и споразумима који су већ потписани, ратификовани и имплементирани.
Да ли овлаштења Суда укључују и развргавање једног међународног споразума, чак и ако су такав споразум изградиле државе и међународна тијела, од којих неки нису ни потписници Конвенције нити оптуженици у овом случају ?
Јесу ли права двојице апликаната (Сејдића и Финција) да се кандидују на изборима тако неограничена и приморавајућа да пониште мир, сигурност и јавни ред уведен за цијели народ, укључујући и њих саме?
Је ли Суд свјестан своје одговорности у поновном отварању дејтонског процеса како би га ускладио са својом пресудом.
И хоће ли се Суд суочити са грозотама промашаја? Суд је наложио Босни и Херцеговини да одбаци Дејтонски мировни споразум, самеље га и онда почне тражити неко ново рјешење.
Ја, са своје стране, сумњам да било која држава треба да буде доведена у правну или етичку обавезу да саботира систем који је очувао њено демократско постојање.
Суд је годинама олако прихватао ограничавање изборних права (у другим државама) – право гласања и право кандидовања која су се заснивала на најширем спектру оправдавања која се могу замислити: од непознавања језика, до боравка у затвору или због казне раније изречене за тешко кривично дјело; од непостојања услова од 4 године сталног мјеста боравка до услова за добијање држављанства; од тога да је неко члан парламента друге државе до тога да неко има двоструко држављанство; од услова у погледу година до тога да неко мора бити млађи од 40 година за изборе у сенат; од представљања пријетњи за стабилност демократског друштва до давања заклетве код преузимања дужности на одређеном језику; од тога да је неко лице јавни радник до тога да је неко лице државни службеник; од услова да се будући кандидати не могу кандидовати док не сакупе одређен број потписа гласача до услова под којима се полаже заклетва на вјерност монарху.
Све ове разлоге Стразбур је сматрао довољно јаким да оправда ускраћивање права на гласање или кандидатуру.
Али јасну и присутну опасност од дестабилизовања националне равнотеже у БиХ, није.
У случају Сејдић-Финци Суд није утврдио да ризик од грађанског рата, избјегавање покоља или очување територијалног јединства, има довољну друштвену вриједност да оправда извјесна ограничења ова два апликанта.
Ја не дијелим овакво мишљење.
Не могу подржати Суд који сије идеале, а жање крвопролиће.
Грозота промашаја који спомиње судије Бонело, показује се већ неколико година, јер блокира бројне правне, политичке, али и економске процесе.
Стављањем обавезе провођења ове пресуде, Европска унија није Босни и Херцеговини одредила услов за статус кандидата, већ скоро несавладиву препреку.
Покушаји да се промијени Устав БиХ у складу са пресудом из Стразбура, само продубљују подјеле и индукују додатно међусобно неповјерење.
УСТАВНЕ НАДЛЕЖНОСТИ БиХ
Чланом 3. Устава БиХ, прописано је да су "у надлежности институција Босне и Херцеговине слиједећа питања: Спољна политика, Спољнотрговинска политика, Царинска политика, Монетарна политика као што је предвиђено чланом 7. (напомена: Централна банка БиХ), Финансирање институција и међународних обавеза Босне и Херцеговине, Политика и регулисање питања имиграције, избјеглица и азила, Провођење међународних и међуентитетских кривичноправних прописа, укључујући односе са Интерполом, Увођење и рад средстава за међусобне и међународне комуникације, Регулисање саобраћаја између ентитета, Контрола ваздушног саобраћаја.
Када су у питању Уставом дате надлежности институцијама БиХ, треба имати у виду да постоји јасно одређена градација оног што је надлежност тих институција.
То се може подијелити у три групе.
I.  ПОЛИТИКЕ -спољна, спољнотрговинска, царинска, за усељавање, избјеглице и азил, монетарна (ово још и тачно дефинисано чланом 7. Устава под називом Централна банка);
II. ПРОПИСИ -само у два случаја постоји изричито овлашћење институцијама БиХ за доношење прописа, (уз политику те области) – први - усељавање, избјеглице и азил; други – регулисање саобраћаја ИЗМЕЂУ ентитета.
Трећи случај доношења прописа, као што је наведено, Устав БиХ предвиђа за доношење изборног закона – члан 5.1.а.
III.     РАДЊЕ И ПОСТУПЦИ у осталим надлежностима: финансирање установа и међународних обавеза  БиХ, спровођење кривичних закона на међународном плану и између ентитета, укључујући ту и односе са Интерполом, увођење и рад средстава за међусобне и међународне комуникације, контрола ваздушног саобраћаја.
За наведене радње и поступке не наводи се начин њиховог остваривања.
Зато се може тумачити да је то ствар одлука као што се наводи у члану 4.4.а, б, ц. односно посебних споразума или других аката органа ентитета, као што то произилази из формулације у члану 3.2.б. и ц. , а не никакво уставно овлашћење за доношење закона.
Термин закон, помиње се на још два мјеста у Уставу БиХ: члан 4.4.а. (доношење закона за спровођење одлука Предсједништва) и 5.1.а. (изборни закон о гласању за избор чланова Предсједништва).
ДОДАТНЕ ОДГОВОРНОСТИ (НАДЛЕЖНОСТИ) ЧЛАН 3.5. УСТАВА БиХ
Нажалост, не постоји званичан превод Дејтонског споразума и његових анекса.
Тај најважнији документ за Босну и Херцеговину, потписан је и закључен у верзији на енглеском језику.
Зато је Парламентарна скупштина БиХ затражила превод, који се може сматрати донекле званичним, па ћемо га овдје цитирати по том преводу.
Како се то Уставом БиХ предвиђа могућност утврђивања  додатних одговорности (надлежности) за институције БиХ.
Кoристимо термин „одговорност“ који у изворном енглеском  тексту гласи „responsibiliti“.
Често се овај термин преводи као  „надлежност“, иако се за „надлежност“ у енглеском језику  најчешће користе изрази „jurisdiction“  или „competency“.
Као  путоказ за превод може послужити и формулација из члана  3.3. а) којом се термин „responsibility“  објашњава као „func-tions and powers“ – функције и овлаштења.
Члан 3.5. Устава БиХ је посебно значајан зато што је неким одлукама Уставног суда БиХ и актима Високог представника (ОХР), ово био квазиправни основ за дописивање и неовлаштено „креативно тумачење“ међународног уговора.
Међутим члан 3.5. Устава БиХ је веома прецизно одредио у којим случајевима и на који начин се то може десити: а) Босна и Херцеговина преузима одговорност за друга питања: -о којима се сложе Ентитети. Ово захтијева изричите и јасно дефинисане споразуме које закључе ентитети
-која су предвиђена Aнексима 5 до 8 Општег оквирног споразума (Анекс 5. – Споразум о арбитрирању, Анекс 6. – Споразум о људским правима, Анекс 7. – Споразум о избјеглицама и расељеним лицима, Анекс 8. – Споразум о комисији за очување националних споменика);
-која су потребна за очување суверенитета, територијалног интегритета, политичке независности, те међународног идентитета Босне и Херцеговине, у складу са подјелом одговорности између институција Босне и Херцеговине.
Ово још једном потврђује да је БиХ држава само према споља, док унутрашњи суверенитет припада ентитетима.
Даља уставна формулација говори колико су „друга питања“ евентуалност: „ако је потребно, могуће је основати додатне институције за извршење тих обавеза“.
Члан 3.5.б) даље наводи: „У року од шест мјесеци од ступања на снагу овог Устава, Ентитети ће започети преговоре у циљу укључивања осталих питања у обавезе институција Босне и Херцеговине, укључујући кориштење енергетских ресурса и заједничких привредних пројеката.
Према томе БиХ не може без преговора ентитета и споразума на основу тога, сама „преузети“ функције и овлаштења мимо одредбе члана 3.5. Устава БиХ.
Ово још једном потврђује неуставност постојања бројних накнадно измишљених институција БиХ, у чему су Суд БиХ и Тужилаштво БиХ најбоља илустрација.
Дакле, изван онога што је члан 3.5. Устава БиХ одредио као питања и начин допуне одговорности институција БиХ, не може бити ништа друго, па макар то доносио Високи представник или Уставни суд БиХ.
ИНСТИТУЦИЈЕ БиХ
Уставом БиХ утврђене су слиједеће институције Босне и Херцеговине: Парламентарна скупштина БиХ са два дома: Дом народа и Представнички дом; Предсједништво БиХ од 3 члана, које грађани бирају непосредно и то: једног Србина на територији Републике Српске, а једног Бошњака и једног Хрвата бирају на територији Федерације БиХ;
Уставни суд БиХ који има 9 чланова, од којих 4 бира Представнички дом Федерације, 2 члана Народна скупштина Републике Српске, а 3 члана-странца бира предсједник Европског суда за људска права;
Централна банка БиХ са првим управним одбором који се састоји од гувернера кога именује Међународни монетарни фонд на основу консултације са Предсједништвом БиХ, а 3 члана именује Предсједништво БиХ и то 2 из Федерације БиХ (један Бошњак и један Хрват који дијеле један глас) и једног из Републике Српске (без националне одреднице да то мора бити Србин).
Поред наведених институција БиХ, Устав БиХ у члану 5. Под називом „Предсједништво БиХ“, предвиђа и два, рекло би се, помоћна тијела: Савјет министара и Стални комитет за војна питања, који у свом уставном називу немају одредницу „Босна и Херцеговина“.
Тако да би се списак могао назвати „5 + 2“.
Остале институције на нивоу БиХ настале су на основу наметнутих одлука Високог представника или као плод притиска за доношење закона за које нема правног основа у Уставу БиХ.
Дакле, оне нису предвиђене Уставом БиХ нити постоји уставно овлаштење законодавцу да их може установити законом.
Закључак се сам намеће - те институције су НЕУСТАВНЕ.
Од свега „5 + 2 институција БиХ“, интервенционистичком политиком и актима високих представника, дошло се до 70 институција БиХ.
Ово је био резултат преноса надлежности са нивоа ентитета.
Извршена је противправна ревизија Анекса 4. -међународног уговора, супротно вољи страна потписница и мимо процедура утврђених Бечком конвенцијом о праву међународних уговора.
То указује на размјере кршења међународног уговора и међународног права.
ПОДЈЕЛА ВЛАСТИ – ИЗВРШНА ВЛАСТ
По моделу америчког Устава, слична рјешења постоје и у Уставу БиХ.
Да пођемо од уставне подјеле власти на: законодавну, извршну и судску.
То поштује и Устав БиХ, по коме законодавну власт врши Парламентарна скупштина БиХ, извршну власт врши Предсједништво БиХ, а правосудну власт која припада БиХ, има Уставни суд.
По америчком Уставу, САД немају владу, јер је Уставом одређено да извршну власт врши предсједник САД.
Зато нема ни премијера САД, иако постоје поједина министарства, али не као влада, већ више као продужена рука предсједника САД који у вршењу извршне власти доминира над министрима и министарствима.
Тако је и по Уставу БиХ, јер Предсједништво БиХ има надлежности извршне власти попут вођења спољне политике, командовања војском, предлагања буџета институција БиХ, представљања БиХ у међународним организацијама и институцијама, преговарања и проглашавања међународних уговора, извршавања одлука Парламентарне скупштине.
Све су то функције извршне власти или како се уобичајено називају, послови и надлежности владе.
Устав БиХ те послове није дао у надлежност Савјета министара, који у називу и нема одредницу БиХ, као што је имају Предсједништво, Уставни суд, Централна банка, које јесу институције БиХ.
Зашто је важан избор и састав Предсједништва БиХ и зашто је овај орган Уставом добио прерогативе не само шефа државе већ и функцију извршне власти за „државу“ БиХ? Његов састав одражава суштину тронационалне државе, јер се као чланови могу изабрати искључиво Србин из Републике Српске, а Бошњак и Хрват из Федерације Босне и Херцеговине.
Намјера америчких уставотвораца је била да сваки од три конститутивна народа бира свог припадника за члана овог колективног органа.
Избор се врши непосредним гласањем на општим изборима који се одржавају у ентитетима.
Аномалија „ЖЕЉКО КОМШИЋ“ нарушила је ову избалансирану формулу, јер је подвалом СДП БиХ као превасходно бошњачке политичке партије, дошло до избора хрватског члана Предсједништва БиХ гласовима бошњачких бирача.
Ово је могло, јер је СДП два пута – на изборима 2006. и 2010. године, умјесто да кандидује Бошњака, кандидовао свог члана Жељка Комшића, који је добио гласове Бошњака, а не Хрвата.
Тако је Предсједништво БиХ у два мандата имало бошњачког члана – Сулејмана Тихића и Бакира Изетбеговића, и Жељка Комшића који је представљао такође Бошњаке, а не Хрвате.
Ово је допустила и међународна заједница у БиХ, чиме је додатно продубљено међунационално неповјерење.
На изборима 2010. године, иста подвала је покушана у избору српског члана Предсједништва БиХ из Републике Српске.
Поред Небојше Радмановића, (члана СНСД-а који је имао подршку огромне већине српских бирача из Републике Српске), договором међународне заједнице и бошњачких структура, ПДП је кандидовала свог предсједника Младена Иванића.
План је био да Предсједништво БиХ има три бошњачка гласа.
Подршка бошњачких бирача Иванићу, најбоље се види из структуре гласова на бирачким мјестима на којима је већина уписаних бирача била бошњачке националности.
Младен Иванић је изгубио те изборе као што је изгубио на првим послијератним изборима за члана Предсједништва БиХ 1996. године, изгубио је изборе за Предсједника Републике Српске 2007. године.
Тиме је пропао плана владања БиХ од стране бошњака и међународне заједнице преко наводних српских представника, који би то били на исти начин као што је Жељко Комшић био хрватски представник.
За изборе 2014. године, поново је за члана Предсједништва БиХ кандидован Младен Иванић, али не као кандидат ПДП-а, већ као кандидат Савеза за промјене који чине СДС и СНС.
СДС-у је Иванић натурен као кандидат исте оне међународно-бошњачке структуре као што је било и за изборе 2010. године.
Иако СНС оспорава да је Иванић и њихов кандидат, јер је СДС преваром искористио бјанко потписане пријаве предсједника СНС-а Хаџи Јована Митровића, то није сметало Централној изборној комисији БиХ да потврди Иванићеву кандидатуру у име Савеза за промјене иако ПДП није члан тог Савеза који је пријављен као двочлана коалиција.
Младен Иванић се толико уживио у кандидатуру, па се сматра већ изабраним чланом Предсједништва БиХ.
Тако је у првом интервјуу који је дао бошњачкој ТВ1 из Сарајева, изјавио: „Предсједништво БиХ мора говорити једним гласом.
“ Шта то значи, може се видјети када се прочита члан 5.2. Устава БиХ, који регулише начин доношења одлука.
Предсједништво доноси одлуке консензусом, а ако га нема одлуке се доносе гласовима два члана Предсједништва.
Ово је био случај неколико пута да је гласовима бошњачког члана Бакира Изетбеговића и „хрватског“ члана Жељка Комшића, прегласан Небојша Радмановић, који је потом искористио механизам из члана 5.2.д. Устава БиХ и те одлуке прогласио деструктивним по животни интерес Републике Српске и тражио од Народне скупштине Републике Српске да одбаци такве одлуке двотрећинском већином што је и сваки пут учињено.
Тиме је спријечено да се Босном и Херцеговином управља прегласавањем против Републике Српске.
Устав БиХ нема посебан члан за Савјет министара, већ су штуре одреднице садржане у члану 5. Устава БиХ, под називом „Предсједништво БиХ“.
Зато што је Предсједништво БиХ орган извршне власти, а Савјет министара био би више његово помоћно тијело, као и Стални комитет за војна питања који има такође има одредницу у члану 5. Устава БиХ.
Савјет министара се практично саставља договором парламентарне већине, уз потврду ентитетским гласањем у Представничком вијећу Парламентарне скупштине БиХ.
О Предсједништву БиХ као извршном органу власти, пише и у „Коментару Устава БиХ“, кога су написали дванаесторица угледних међународних правника, од којих су неки били или јесу судије Уставног суда БиХ.
Ту пише: „Посматрано из историјске перспективе, чини се да укључивање одредбе о Савјету министара у поглавље које се тиче Предсједништва БиХ, изражава премоћ Предсједништва као главног органа егзекутиве БиХ.
Међутим, видјећемо да досадашња пракса даје релативну превласт Савјету министара над Предсједништвом.
Штуре одредбе о Савјету министара, такође објашњавају да је судска пракса Уставног суда БиХ релативно ограничена поводом овог питања, а написано је само неколико чланака који се односе на ово питање.
Према томе, већи дио садржаја Коментара Устава БиХ, заснива се на пракси институција БиХ током последњих дванаест година и на неколико одлука Уставног суда БиХ које се односе на рад и функционисање Савјета министара.
“ Ово је признање и најбоља потврда да је тачно оно што годинама говоримо – да се умјесто примјене „слова Дејтона“, измишља „дух Дејтона“ и да се праксом која нема уставни основ, вршила ревизија Анекса 4. Дејтонског споразума.
Ради се о директном кршењу и дописивању међународног уговора од стране ОХР-а и Уставног суда БиХ.
Нико осим страна потписница нема такво овлашћење ни право.
Одредбом члана 5.4. Устава БиХ „Предсједништво БиХ именује предсједавајућег Савјета министара који ће преузети дужност по одобрењу Представничког вијећа.
Предсједавајући ће именовати министра спољних послова, министра спољне трговине и друге министре ако то буде било потребно, који ће ступити на дужност када их потврди Представничко вијеће“.
Значи није морање постојање више министара, а поготово није морање постојање министарстава као засебних органа, као што је то уобичајено у државама које имају владу.
Стручне послове за два наведена министарства и Савјет министара, могла је обављати и заједничка служба или рецимо служба Предсједништва БиХ.
Не ради се о преклапању надлежности, јер Савјет министара „извире“ из Предсједништва као органа извршне власти.
Да је Уставом предвиђена Влада БиХ, онда би она имала извршне надлежности, предсједника владе (а не предсједавајућег), више обавезних министарстава итд.
Све то Савјет министара нема по Уставу БиХ, већ по надлежностима отетим ентитетима (читај: Републици Српској) или законима наметнутим од Високог представника, односно донесеним под притиском.
Истовремено, Устав БиХ и текстом о Савјету министара, потврђује да је БиХ као држава одређена искључиво према споља, а сва унутрашња власт припада ентитетима.
Тако су политике за поједине области одређене као надлежност институција БиХ, а само у два случаја постоји надлежност за доношење прописа на нивоу БиХ.
То су прописи за усељавање, избјеглице и азил, односно регулисање саобраћаја између ентитета, уз одредбе о Изборном закону по члану 5.1.(а) и могућност за доношење закона о уставном суду по члану 6.1.(д) Устава БиХ.
ПИТАЊЕ ИМОВИНЕ
Чланом 1.3. Устава БиХ одређено је да се БиХ састоји од два ентитета, и да им припадају све државне функције и надлежности, а које нису изричито Уставом БиХ дате институцијама БиХ – члан 3.3.(а) Устава БиХ.
Ниједним чланом Устава БиХ није Босни и Херцеговини дато право на било какву имовину.
Супротно томе, противници Дејтонске БиХ инсистирају да сва имовина која је раније припадала Социјалистичкој Републици Босни и Херцеговини која је била у саставу СФР Југославије, сада припада Босни и Херцеговини и да се морају укњижити као њено власништво.
То нема везе са правом ни са стварношћу.
Да се вратимо америчким коријенима Устава БиХ и видимо како је то питање уређено Уставом САД.
Чланом 1. одсјек 8. Устава САД дато је овлашћење Конгресу „да врши искључиву законодавну власт у сваком погледу над дистриктом који уступањем од стране појединих држава и прихватањем од стране Конгреса, може постати сједиште владе Сједињених Држава, (напомена: Дистрикт Вашингтон) као и да врши исту такву власт над мјестима купљеним на основу сагласности законодавног тијела државе у којој се та мјеста налазе, у циљу подизања утврђења, складишта, арсенала, бродоградилишта и других потребних зграда и да доноси све законе који ће бити потребни и погодни за спровођење напријед наведених овлашћења и свих других овлашћења датих овим Уставом власти Сједињених Држава или било ком њеном департману или службенику.
“ Дакле, јасно су дати начини по којима централна власт може стећи имовину – уступањем од стране држава-чланица или куповином на територији државачланица, али уз њихову сагласност.
На територији државачланица све је њихова имовина, осим оне коју су уступиле Сједињеним Државама или коју су Сједињене Државе купиле.
Даље је чланом 4. Одсјек 3. Устава САД дато право Конгресу „да располаже територијом или другом имовином која припада Сједињеним Државама, као и да доноси све потребне прописе и правила и ништа у овом Уставу не може се тумачити на штету било ког права Сједињених Држава или било које државе“.
У Уставу БиХ не постоји оваква или слична одредба која би говорила о имовини БиХ, па се да закључити да није ни била намјера уставописаца давање таквог права БиХ.
То значи да имовина припада ентитетима на чијој територији се налази и они је могу уступити за рад институција БиХ.
Наравно, институције БиХ за своје потребе могу и купити имовину.
Неспорно је да је Босна и Херцеговина по основу Међународног споразума по питању сукцесије, који је потписан 29.06.2001.године између новонасталих држава бивше СФРЈ, одређена као субјект имовине, која се налази на територији Босне и Херцеговине и у иностранству, на којој су биле уписане институције бивше СФРЈ.
Али се одмах мора позвати на члан 1. Устава Босне и Херцеговине да Босна и Херцеговина постоји само као држава са унутрашњом структуром измијењеном према одредбама Устава.
Како Устав БиХ не даје изричито право Босни и Херцеговини на имовину, јер у набрајању њених надлежности у члану 3.1. (од а до ј), не наводи право на имовину, онда је јасно да Босна и Херцеговина по важећем Уставу БиХ, нема имовину, нити то право регулише неким другим чланом Устава, као што је то у наведеном примјеру Америчког Устава.
Зато покушај „подржављења“ имовине ентитета нема никакав правни основ.
Уставни суд БиХ може оцјењивати да ли је нека одредба ентитетског закона у складу са Уставом БиХ.
У том Уставу нема никакве имовине БиХ, па се законом ентитета не може ни задирати у неку имовину БиХ.
Уосталом, Босну и Херцеговину чине два ентитета са територијом као имовином, у омјеру 51:49, што у збиру чини 100%.
Међународни уговор нигдје не помиње територију као имовину БиХ.
ПИТАЊЕ ПРАВОСУЂА
Правосудна надлежност и такозвана државна имовина, више година заокупљају пажњу политичке и стручне јавности, а тиме се бавио и Уставни суд БиХ.
С обзиром да је започет структурни дијалог о реформи правосуђа БиХ, важно се позвати и на одлуку о наводној уставности Закона о Суду БиХ, која је донесена прегласавањем двоје судија Срба и двојице судија Хрвата, од стране три судије странца и два Бошњака.
Судија Звонко Миљко је у свом издвојеном мишљењу непорециво констатовао неуставност бе-ха правосуђа: „Не може да постоји Суд Босне и Херцеговине ако га нема у самом Уставу Босне и Херцеговине.
Овај закон не би могла да донесе чак ни Парламентарна скупштина Босне и Херцеговине, па тако ни Високи представник који у овом случају «суспституише Парламентарну скупштину Босне и Херцеговине» како стоји у самој Одлуци Уставног суда.
Једини начин за успостављање оваквог суда био би могућ уставном ревизијом, у складу са чланом 10.1. Устава Босне и Херцеговине“.
Такве ревизије, односно допуне Устава БиХ није било.
Требало је промјеном Устава БиХ, прво по процедури измјене или допуне међународног уговора, овластити парламент да може донијети закон о суду БиХ.
То би било уставно и легално, баш онако како је америчким Уставом њихов парламент – Конгрес, овлаштен да може уводити и судове ниже од Врховног суда САД који је њихов највиши суд као што је у БиХ Уставни суд.
Дакле, без уставног овлашћења Конгресу, не би било могуће донијети закон којим би постојали други судови осим Врховног.
Да то не забораве они који кажу да не морају постојати одредбе устава о правосуђу, већ да их може донијети Парламентарна скупштина.
Може, ако је за то овлаштена Уставом БиХ, А није.
ПИТАЊЕ РЕФЕРЕНДУМА
У САД референдум не постоји у федералном законодавству, али има широку примјену у законодавствима државачланица.
Тако од 50 америчких држава од којих се састоје САД, све имају предвиђен референдум као своје право, осим Делавера који то није регулисао.
Референдум је обавезан у 47 америчких држава када се мијења Устав САД, а у већини њених држава је обавезан за одређене категорије закона, док је за неке законе факултативан.
Референдум представља заштиту права федералних јединица које могу заказати народно гласање, ако сматрају да су њихова права повријеђена.
То је гаранција која омогућава њиховом становништву да негативним одговором спријечи провођење одлука централних органа које су на штету њихових аутономних права.
На примјеру БиХ, то значи да расписивање референдума припада ентитетима, јер није изричито дато у надлежност БиХ.
То гарантује члан 3.3.а) Устава БиХ, који је писан по моделу америчког Устава који то право оставља у надлежности држава-чланица.
КРШЕЊЕ МЕЂУНАРОДНОГ УГОВОРА
Кршења међународног уговора су бројна, од стране међународне заједнице и домаћих институција којима управљају странци.
Примјер Уставног суда БиХ који је уставна категорија, али није законодавни орган, то најбоље илуструје.
Тако је Уставни суд БиХ потпуно неовлаштено, својим Правилима прописао да „ниједан орган у Босни и Херцеговини не може доносити законе, друге прописе и опште акте који се тичу рада Уставног суда и његове улоге утврђене Уставом.
” Дакле, Уставни суд је сам себи додијелио улогу законодавца, истовремено забрањујући свим другим, па и легалном законодавном органу – Парламентарној скупштини БиХ, да донесе закон о Уставном суду.
То је директно кршење Устава БиХ који је чланом 6.1.(д) предвидио могућност доношења закона којим се одређује начин избора судија.
Неовлаштено је Уставни суд одредио поступање у малом и великом вијећу, иако Устав БиХ не даје такву могућност, већ само да већина чланова представља кворум за одлучивање.
Уставни суд БиХ је кориштен као инструмент противправне ревизије међународног уговора, поготово у двије одлуке – о конститутивности народа и Суду БиХ.
То су најочигледнији примјери дописивања Устава од стране непотписника међународног уговора.
Наметањем закона и амандмана на уставе ентитета, Високи представник је кршио међународни уговор и међународно право одузимајући надлежности ентитетима која им припадају примјеном уставне одредбе 3.3.(а).
Тиме је индиректно мијењао Анекс 4. Дејтонског споразума, супротно међународном праву.
БиХ као сложена федерално-конфедерална државна заједница нема никаква права, овлашћења и надлежности, изван оних изричито јој датих Уставом.
Тако ни Уставни суд БиХ који се појављује као инструмент неправне ревизије (иницијативе А. Изетбеговића, С. Тихића, наводна уставност наметнутог Закона о Суду БиХ), нема право излазити из оквира уставних надлежности.
То се најбоље потврђује чланом 6.3.(б) који апелациону надлежност Уставног суда БиХ ограничава искључиво на питања из Устава БиХ.
Нигдје у Уставу БиХ нема Суда БиХ, нити имовине БиХ.
Нажалост, у многим случајевима одлуке Уставног суда БиХ баве се ситуацијама и прописима изван Устава, односно као суд четвртог степена, што нема уставноправно упориште.
Устав је основ за сваку надлежност државе, па то важи и за Босну и Херцеговину.
Неупитно је да БиХ има надлежност за политике - спољну, спољнотрговинску, царинску и монетарну, а нема надлежност за финансије, полицију, правосуђе и још много тога.
Тако треба и бити док се на начин предвиђен Бечком конвенцијом о праву међународних уговора, не промијени Анекс 4.
Устав БиХ је међународни уговор који се може мијењати искључиво вољом и потписом оних који су то и првобитно потписали.
У томе је воља и одлука Републике Српске незаобилазна.
Колико је битно слово међународног уговора, потврђује и пресуда Европског суда за људска права у предмету СејдићФинци – тачка 17.:
„Добро је познато да високи представник има широка овлаштења (видјети Берић и други против Босне и Херцеговине).
У великом броју случајева високи представник је наметао законе и мијењао ентитетске уставе, (за разлику од државног устава, ентитетски устави нису дио Дејтонског мировног споразума).
Међутим, није сасвим јасно да ли се овлаштења високог представника протежу и на државни устав.
У Дејтонском мировном споразуму се ово не помиње, али једна епизода везана за дактилографску грешку сугерише негативан одговор.
Неколико мјесеци након ступања на снагу, неки међународни правници који су присуствовали преговорима у Дејтону, увидјели су да је референца у члану 5. Став 2(ц) погрешно наведена позивањем на члан 5. став 1. (а)-(е), требало је бити позивање на члан 5. Став 3. (а)-(е).
У новембру 1996. Високи представник Карл Билт, написао је писмо америчком Државном секретару Ворену Кристоферу и предложио да се грешка исправи, позивајући се на Анекс 10. Дејтонског мировног споразума.
Господин Кристофер је сматрао да се овлаштења г. Билта по Анексу 10. не протежу на државни устав.
Ускоро након тога грешка је коригована без икакве званичне одлуке: високи представник је само обавијестио Предсједништво БиХ и објавио кориговану верзију Устава БиХ.
Оно што је релевантно у предметном случају је да је званични став високог представника од тада увијек такав да је државни устав изван његовог утицаја.
Говор који је на сједници Венецијанске комисије одржао Лорд Ешдаун у својству високог представника ово потврђује (сједница 3. новембра 2004.): „Овлаштења високог представника почињу и завршавају са дејтонским документом, а све измјене Устава који је уграђен у овај документ су ствар грађана БиХ и њихових изабраних представника“.
Онда то потврђује да Устав БиХ није могао бити мијењан наметањем закона и инсталирањем органа БиХ којих нема у Уставу.
ДОПИСИВАЊЕ МЕЂУНАРОДНОГ УГОВОРА И ИНСТРУМЕНТИ ЗА ЊЕГОВУ ПРОТИВПРАВНУ РЕВИЗИЈУ
Дакле, нико не може мијењати ни допуњавати међународни уговор -то се не може чинити ни одлукама високог представника, Уставног суда БиХ, Савјета безбједности, јер нико од њих нити је потписник Анекса 4. нити су овлаштени да мијењају „слово Дејтона“.
Па како се онда у ово уклапају „бонска овлаштења“ којим „неформална група држава под називом Вијеће за имплементацију мира“ (како је зове Европски суд за људска права), у Бонској декларацији од децембра 1997. године „поздравља намјеру Високог представника, да искористи своја крајња овлаштења у регији у вези са интерпретацијом Анекса 10. Споразума о цивилној имплементацији мировног споразума, у циљу олакшања разрјешења тешкоћа путем доношења обавезујућих одлука, кад он сматра за неопходно, о сљедећим питањима: a) вријеме, мјесто и предсједавање састанцима заједничких институција,
b) привремене мјере које ступају на снагу кад стране нису у могућности да се договоре и које остају важеће док Предсједништво или Савјет министара не усвоји одлуку о том питању у складу са Мировним споразумом, (НАПОМЕНА: дакле, ово се не односи на активности Парламентарне скупштине која је законодавни орган, што значи да чак ни „бонска овлашћења“ нису дала право наметања закона, јер високи представник није ни по њима могао супституисати законодавни орган)
c) друге мјере за обезбјеђење имплементације Мировног споразума у цијелој Босни и Херцеговини и њеним ентитетима, као и неометаног рада заједничких институција.
Такве мјере могу укључивати активности против лица која обављају јавну службу или функционера који изостају са састанака из неоправданих разлога или за које Високи представник сматра да нарушавају правне обавезе успостављене Мировним споразумом или рокове за њихово имплементирање.
Да је било намјере да послијератна БиХ, постане унитарна и централизована држава, као што упорно од ње покушавају направити бошњачки политичари, онда би то амерички писци јасно написали у Уставу БиХ.
А нису, јер су одредили да ће БиХ бити високо децентрализована држава конфедерално-федералног типа.
Оно што је прављено примјеном „бонских овлашћења“, наметањем закона и неким одлукама Уставног суда БиХ, била је противправна ревизија међународног уговора.
Уосталом, тиме се јавно хвалио Педи Ешдаун.
У својој књизи „Сретан живот“ написао да је његов задатак био „постепена разградња Дејтонског споразума.
За обављање мог мандата на располагање ми је стављен Уред високог представника (ОХР) са око 800 запослених и буџет од око 36 милиона еура.
А да би ово моје уплитање у сваку пору живота било потпуније, дате су ми и огромне овласти (бонске овласти), на основу којих сам могао наметати законе, смјењивати функционере и политичаре који блокирају или спречавају имплементацију Дејтонског споразума.
Ешдаун се хвали кршењем међународног права и Европске конвенције о људским правима, а тиме је нанио несагледиву штету Босни и Херцеговини и бројним појединцима, али и самој Европској унији.
У исти кош са наметнутим одлукама Високог представника, спадају и неке одлуке Уставног суда БиХ, а посебно двије донесене прегласавањем 5:4 – Одлука о конститутивности и одлука о уставности Закона о Суду БиХ.
У оних 5 већинских гласова су 2 гласа судија Бошњака и 3 гласа судија странаца.
Обе одлуке су једнако небулозне и неправне, али по својим последицама веома опасне по устројство БиХ успостављено међународним уговором.
У првом случају су преамбулу Устава БиХ прогласили правном нормом, што је незабиљежен случај у правној теорији и пракси.
У другом случају су умјесто уставне одредбе о правосудној надлежности БиХ, које нема у Уставу, уставност тражили у „очекивањима“ од дјеловања суда и пратећег тужилаштва.
Настали као квази институције, Суд и Тужилаштво су кроз праксу само потврдили политички карактер, уз одсуство елементарне правде и процедура важећих у праву и пракси демократских земаља.
Могући су поступци за одштету, поготово када се ради о дјеловању страних тужилаца и судија, који нису имали законит мандат.
Доносиоци таквих одлука по међународном праву на то нису имали право, али зато имају одговорност без обзира да ли су домаћи или странци.
Право да тумаче међународни уговор и дијеле лекције Републици Српској, узимају себи и „државни чиновници“.
Тако је замјеник министра финансија и трезора БиХ, Фуад Касумовић тврдио да је буџет БиХ уставна категорија и да су сва поступања у вези са том материјом регулисана сетом закона који су донесени у парламенту БиХ.
“Законом о јединственом рачуну и расподјели средстава са јединственог рачуна Управе за индиректно опорезивање децидно је прописано да се од свих прикупљених средстава прво подмирује држава, а шта остане– између себе дијеле ентитети.
Значи, државни буџет у том смислу ничим није ограничен, ако знамо да се на годишњем нивоу на тај рачун прикупи више од пет милијарди КМ”, тврди Касумовић.
Такве категорије „Касумовићевог буџета“ нема у Уставу.
Напротив, Чланом 8. Устава БиХ јасно је одређен начин финансирања – „покривање издатака потребних за обављање послова из надлежности институција БиХ и међународних обавеза БиХ“.
Дакле, садржина „државног“ буџета је ограничена само на двије наведене ствари.
Он не може имати никакав развојни, инвестициони ни социјални карактер.
Каква је то онда логика накнадно донесеног рјешења којим се даје примат финансирању „државе“ Босне и Херцеговине која нема никакву обавезу ни одговорност за економско-социјално стање.
Ентитетима су остале обавезе финансирања бројних институција, здравственог и социјалног сектора, али само средствима која преостану након што се намири „држава БиХ“.
Уставом предвиђени буџет БиХ, обезбјеђује се финансирањем од стране ентитета: „Федерација обезбјеђује двије трећине, а Република Српска једну трећину прихода потребних за буџет, осим уколико се приходи прикупљају на начин који је утврдила Парламентарна скупштина.
“ Уставна одредба је јасна - 2/3 и 1/3, а друга као могућност, изузетак је од тог уставног правила.
Устав дакле не предвиђа потребу доношења закона, а поготово не даје уставни основ за такав закон који је прекршен устав БиХ
Своју дрскост и безобразлук Касумовић демонстрира и у изјави од 6. јануара 2014. године: „ Да бисмо схватили шта је буџет, првенствено морамо разумјети да се сва средства која се скупљају на рачун (приходи од царина, ПДВ и акциза), дијеле на начин да се прво подмирује држава, а остатак иде ентитетима.
Јасно је да је буџет политика свих политика.
Дошло је идеално вријеме да се смањују капацитети кантона и ентитета.
Од ентитета су направљени монструми који хоће да поједу државу.
“ Нема никаквог скривања намјера, јер је циљ рушење дејтонске структуре БиХ, на штету кантона и ентитета и стварање такозване „нормалне, функционалне, грађанске државе БиХ“.
Дакле, потпуно изокренуто неуставно рјешење проглашава се доминантим, а ентитетима у којима се остварује сав приход БиХ, припада остатак.
Од неуставног „БиХ монструма“ са скоро 23.000 запослених, дошло се до оптуживања ентитета.
Тиме се кроз буџет БиХ урушавају и гуше ентитети, јер не могу подмирити све обавезе у економско-социјалним областима за које и даље сносе сву одговорност.
БиХ узима паре, али без икакве одговорности према становништву и привреди.
Уз то су и бројни неријешени проблеми који Републици Српској наносе вишегодишњу штету.
Најбољи примјер је неисплаћивање пензија према мјесту гдје су зарађене, иако је то свјетски стандард и обавеза.
Иако постоје пресуде Европског суда у Стразбуру, Федерални фонд пензијског осигурања већ годинама одбија исплаћивати пензије пензионерима који не живе на подручју тог ентитета.
Стога је је Фонд пензијског осигурања Републике Српске досад био приморам по том основу исплатити преко 800 милиона марака пензионерима који су свој пензијски стаж остварили на подручју Федерације БиХ, а од рата живе на подручју Републике Српске.
То је директна штета коју трпи Република Српска.
Парламентарна скупштина може сваке године одређивати изузетак у прикупљању средства за рад заједничких институција.
Да је Уставом предвиђено доношење закона, онда би то било наведено у члану 3.1.(е) Устава.
За разлику од уставних овлашћења за доношење прописа - усељавање, азил, избјеглице, односно регулисање саобраћаја између ентитета, те изборни закон (члан 5.1.а.), члан 3. Устава не предвиђа доношење прописа у случају „финансирања установа и међународних обавеза БиХ“.
Такође, чланом 4.4.а. Устава БиХ регулисано је да ће Парламентарна скупштина бити надлежна за „доношење закона потребних за спровођење одлука Предсједништва или извршења надлежности Парламентарне скупштине према овом Уставу“.
Значи закони се могу доносити само у случајевима предвиђеним Уставом.
Да финансирање БиХ није законска материја, произилази из формулације тачака б. и ц. истог члана.
Тако члан 4.4.б. то дефинише као „одлучивање“ - Одлучивање о изворима и износу прихода за рад институција Босне и Херцеговине и међународне обавезе Босне и Херцеговине“, а потом и формулација члана 4.4.ц. -„Одобравање буџета институција Босне и Херцеговине“.
Дакле, нема надлежности да се у овом случају доноси закон као акт.
Докле то иде, види се из напада на функционере из Републике Српске који траже поштовање изворног Дејтонског Устава БиХ и чисте рачуне.
Притом такви тврде да су то напади на „државу БиХ од које Додик и остали примају плату“.
НЕПРИМЈЕЊИВАЊЕ КАО ОДСТУПАЊЕ ОД АНЕКСА 4.
Анекс 4. као најважнији дио Дејтонског споразума ни након толико времена, није добио шансу за остваривање темељних принципа децентрализоване и демократске државе.
Његова противправна ревизија донијела је додатну нестабилност и незадовољство код сва три конститутивна народа.
Ни сва гомила од преко 60 одузетих надлежности ентитетима (читај Републици Српској), није утажила апетите за централизацијом и унитаризацијом.
Гомилање нерадних и непотребних институција на „државном нивоу“ и приоритет за њихово финансирање, довели су до енормног раста јавне потрошње.
Од Уставом предвиђених 7 заједничких институција, рачунајући ту и помоћне - Савјет министара и Стални комитет за војна питања, дошло се до преко 70, у којима је запослено скоро 23.000 људи.
Када се има у виду да у државама Европске уније, поред министарстава, постоји највише двадесетак агенција, онда су јасне намјере бошњачког политичког круга – измишљање и наметање „државних“ институција, које ће имати приоритет у финансирању, а притом гушити и сиромашити ентитете који сносе све обавезе и одговорност за економско-социјално стање.
Нескривена мајоризација кад год је то могуће, показује сталну намјеру прављења државе по мјери једног народа.
То се покушава маскирати причом о „евроатланским интеграцијама, о нормалној држави, о држави за човјека“.
Тај својеврсни аутизам, води ка још већем неидентификовању Хрвата и Срба са БиХ као својом државом.
Како је то и сам Ричард Холбрук једном констатовао: “Босна је савезна држава.
Мора се организовати као савезна држава.
Не може постојати унитарна влада, јер би земља поново завршила у сукобу.
И то је разлог због којег је Дејтонски мировни споразум вјероватно најуспјешнији мировни споразум на свијету у новије вријеме, јер је признао стварност.
Међународна заједница је својом дугогодишњом кривом политиком стварања БиХ супротно међународном уговору и међународном праву, направила својеврсног „државног монструма“ којим су незадовољна сва три конститутивна народа, свако из својих познатих разлога.
Тиме је затворен обруч започет кризом ради разарања Југославије.
ПОШТОВАЊЕ УСТАВА БиХ – УСЛОВ ФУНКЦИОНИСАЊА И ОПСТАНКА БиХ
На крају, како се дошло до текста Устава БиХ ? У Преамбули стоји да је то „поштовање људског достојанства, слободе и једнакости, посвећеност миру, правди, толеранцији и помирењу, увјерење да демократске државне институције и поштени поступци најбоље доводе до мирних односа у плуралистичком друштву, са жељом да унаприједе опште благостање, Бошњаци, Срби и Хрвати као конститутивни народи одлучују да Устав БиХ гласи.
“ Врло слично пише у Преамбули Устава САД: „Ми, народи Сједињених Држава, да би створили савршенији савез, устоличили правду, осигурали унутрашњи мир, постарали се за заједничку одбрану, завели опште благостање и обезбиједили благодети слободе себи и своме потомству, прописујемо и доносимо Устав за Сједињене Државе Америке.
“ Нису то мијењали 225 година, као што нису ни мијењали начин избора предсједника САД.
Иако се ради о најважнијем положају не само у САД, него и у цијелом свијету због значаја те државе, нема непосредног изјашњавања бирачког тијела.
Бирачи у свакој америчкој држави чланици САД, бирају такозване електоре у корист кандидата за предсједника.
Притом инај кандидат који добије просту већину гласова у једној држави, добија све електорске гласове који припадају тој држави.
На основу броја тако прикупљених електорских гласова, одређује се предсједник САД.
То значи да он не мора добити већину гласова бирача у цијелим САД да би постао предсједник.
Нико и не покушава да промијени ову очигледну аномалију, па нека то имају на уму они који траже промјене Анекса 4. као међународног уговора, а поготово ентитетског гласања којим се трајно штите права конститутивних елемената Босне и Херцеговине, а то су национални ентитети.
Поводом важног јубилеја, медији су објавили: “Њемачки Устав слави свој 60. рођендан!
У мају 1949 године Парламентарно вијеће је након припремних радњи, обављених од стране уставотворне скупштине, и уз сагласност савезничких сила, израдило нацрт устава.
Када је 23.маја 1949. године потписан и проглашен у Бону, требало је да буде само привременог карактера, будући да је у том времену важио само у западним дијеловима Њемачке, али не и на територији Источне Њемачке - ДДР-а.
Из тог разлога није добио назив устав, него само Основни закон.
Првобитно је било планирано да остане на снази само до наданог уједињења, те да након тога буде замијењен новим уставом.
Међутим, овај устав се у својој историји тако доказао да ни 1990. године није било повода да се замијени другим уставом.
Његових 146 чланова чини правну и политичку основу парламентарне демократије и дају важне смјернице за суживот у Њемачкој.
У преамбули се појашњава да њемачки народ, као равноправан члан у уједињеној Европи, жели служити свјетском миру.
Устав БиХ као Анекс 4 има и извјесну паралелу са Основним законом Савезне Републике Њемачке.
Промјена Основног закона у значајнијем дијелу биће потребна само ако се буде мијењала архитектура односа у Европској Унији.
Уз тај Основни закон, Њемачка је постала чланица НАТО пакта, била је оснивач Европске Уније, ујединила се у јединствену државу након рушења Берлинског зида, а све то није захтијевало веће промјене његових одредби.
ХРВАТСКО ПИТАЊЕ
Хрвати у БиХ су дошли до зида, јер су диктаторским интервенцијама међународне заједнице, онемогућени да остваре и заштите минимум интереса конститутивног народа.
Њихова немоћ и огорчење је резултат двије деценије лутања и промашаја.
Прво су били пион у Туђмановим рукама, када су натјерани да гласају за независност Босне и Херцеговине као акта сецесије од међународно признате државе Југославије.
Тадашњој Хрватској, а и Словенији, требала је трећа република бивше СФРЈ, која би кренула у независност, да би се очигледна сецесија, могла прогласити распадом, чиме би и њихове одлуке могле стећи неки легитимитет и легалитет.
БиХ је свој нелегални и нелегитмни пут, започела декларацијом СДА из фебруара 1991., која је преточена у Меморандум о суверености од 15. октобра 1991. године, донесен од стране дијела посланика Скупштине СР БиХ, без српских посланика.
Алија Изетбеговић је уцијенио Туђмана прије референдума за независност БиХ, тражећи да изврши притисак на ХДЗ БиХ да одустане од своје формулације референдумског питања.
ХДЗ БиХ је на сједници у Ливну 9. фебруара 1992. године заузео став да је „преформулирано референдумско питање увјет за излазак чланова и симпатизера ХДЗ на гласалишта“, предлажући да (Ливањско питање) гласи: „Јесте ли за Босну и Херцеговину, независну међународно признату државу с унутарњим устројем три националне конститутивне јединице ?“.
Баш тако је формулисао и Кутиљеров план.
Тиме би био озбјегнут крвави и непотребни грађански рат, како је то констатовао и Кутиљеро након 15 година.
Београдски „Блиц“ је 18. јула 2005. објавио: ИЗЕТБЕГОВИЋ ОДБИО МИР
“Да су Срби, Бошњаци и Хрвати 1992. године прихватили план који им је био понуђен, био би избегнут рат у Босни и Херцеговини, а помирење би текло далеко лакше, тврди у разговору за „Блиц“ Жозе Кутиљеро, некадашњи изасланик генералног секретара за БиХ.
ПИТАЊЕ: Како би БиХ изгледала данас да су Срби, Хрвати и Бошњаци потписали план који сте ви предлагали пре 13 година ?
КУТИЉЕРО: После пет недеља разговора, 18. марта 1992. године све три стране усвојиле су пакет принципа о будућем уставном уређењу БиХ.
Превазиђено је и српско одбијање да БиХ буде независна држава, Хрватска је схватила да неће бити могуће припајање западне Херцеговине, а Бошњаци су одустали од првобитно тражене унитарне државе.
Посао је са прекидима трајао до јуна када су ми Бошњаци рекли да одбијају предложено.
Детаљан план могао је да се изради само уз добру воље све три стране, које, нажалост, није било.
Изетбеговићеви Бошњаци рачунали су на САД будући да је требало да оне изврше притисак како би њихово виђење уређења Босне било прихваћено без обзира на наше раније преговоре.
Сумњајући на Бошњаке, Караџићеви Срби су брутално отимали земљу док су разговори још трајали.
Хрвати су били на истој страни са Србима за преговарачким столом против Муслимана, али су се на ратишту борили уз Бошњаке, а против Срба.
Да су се све три стране недвосмислено држале својих почетних позиција, иако би било могућих појединачних аката насиља и крађа имовине, рат би био избегнут.
Помирење би било далеко лакше, а регион би био ближи Европској унији.
ПИТАЊЕ: Зашто је Изетбеговић после посете САД одбио план иако га је већ потписао?
КУТИЉЕРО: Изетбеговић је прихватио план само да би удовољио Европи, а онда је од њега одустао да би задовољио Американце који су га охрабривали да то уради.
Он је веровао да Вашингтон подржава његову идеју о унитарној Босни.
Дејтон је показао да греши.
Европска унија је била против тога.
ПИТАЊЕ: Да ли је међународна заједница могла да спречи злочин у Сребреници и остале злочине у БиХ ?
КУТИЉЕРО: Да је план усвојен, не би било рата, ни Сребренице.
Када се рат догодио, међународна заједница је могла да спречи масакр да су УН одобриле додатне трупе које је тражио генерални секретар због истовременог српског надирања и бошњачке експанзије.
Уместо тога, дозволили су долазак малог дела трупа које су биле лоше наоружане и са погрешним мандатом.
Међународна заједница је лоше поступала у Руанди 1994. године, у Сребреници 1995. године, али и у Дарфуру где се етничко чишћење догађа свакога дана.
ПИТАЊЕ: Када упоредите Дејтонски споразум и ваш план, где видите сличности и разлике?
КУТИЉЕРО: Сличности постоје.
Главна је то што је препознато да без сагласности три конститутивна народа нема ни јединствене државе, ни федерације или конфедерације.
Постојање бошњачко-хрватске федерације, међутим, јесте разлика која је само искомпликовала ствари уместо да их поједностави.
Ојачала је антисрпски фронт и помогла Хрватима.
Кутиљеровим планом биле су предвиђене уставне претпоставке нове организације БиХ.
Сваки од три конститутивна народа - Бошњаци, Срби, Хрвати - имали би своју федералну или аутономну јединицу.
При томе, као принцип било је утврђено да се приликом те поделе користе пописи становништва.
По том концепту, Бошњацима би припало 44 одсто територије, на којој су чинили већину.
Хрвати су чинили већину тек на 16,6 одсто, а око 40 одсто припало би Србима.
Тако је Кутиљеро потврдио оно што се и прије знало: Бошњачко вођство је хтјело унитарну државу у којој би имали превласт над друга два народа.
Нова подвала Хрватима је био Вашингтонски споразум из марта 1994. којим је створена Муслиманско-Хрватска Федерација.
Спорних дијелова у Вашингтонском споразуму је било неколико - као нпр. договор о конфедерацији Републике Хрватске с Федерацијом Босне и Херцеговине, који никада није заживио.
Тадашњи хрватски министар спољних послова Мате Гранић наводи како је прихватио тај приједлог иако је био свјестан да, ако се и постигне, никада неће заживјети.
Гранић пише: „Проговорили смо о конфедерацији Хрватске и Федерације БиХ иако смо били свјесни да то није реално.
Тај конфедерални споразум био је психолошки важан да би Хрвати у БиХ прихватили Федерацију БиХ.
На конфедерацији се након потписаних Вашингтонских споразума уопће није радило, а споразум је престао вриједити доношењем Дејтонског споразума.
Гранић је овим потврдио да је била ријеч о обмани представника Хрватске Републике Херцег-Босне.
Онда је дошао Дејтон и поновни пристанак хрватског вођства у БиХ, а под Туђмановим притиском, коме је била најважнија обећана мирна реинтеграције Источне Славоније.
Долазе поратне године, када је опет Загреб зарад свог евроатлантског пута, тјерао Хрвате у БиХ, на изградњу бе-ха државе, без дефинисаних права и механизама за било какву институционалну заштиту националних права и интереса.
Шампион заштите бошњачких интереса у региону и свијету био је Стипе Месић, као предсједник Хрватске током десет година.
Такво дјеловање Месића било је супротно Уставу Хрватске који обавезује хрватску државу да штити интересе свих Хрвата, па и оних у БиХ.
Са таквом политиком босанскохерцеговачки Хрвати нису ни могли ништа учинити, већ су доживјели безочно прегласавање и бошњачко бирање Хрвата у органе власти БиХ и ФБиХ – од Жељка Комшића до карикатуралних хрватских министара у нелегалној федералној Влади у мандату након избора 2010. године .
Двоструки избор Жељка Комшића за хрватског члана Предсједништва БиХ који је биран бошњачким гласовима, показује праву бошњачку политику.
То је најбољи примјер „паклене направе“ подметнуте против Дејтонског споразума.
Рјешење за опстанак БиХ, поред стриктне примјене Дејтонског споразума, је и рјешавање положаја хрватског народа у БиХ.
То је претходно питање у односу на Дејтонски споразум, а које није ријешио Вашингтонски споразум.
Хрватски народ без институционално-правне заштите својих колективних права у оквиру Федерације БиХ као ентитета бошњачког и хрватског народа, није фактор ни партнер за уставне промјене на нивоу БиХ.
Колико се ишло против хрватских права и интереса, показује и ревидирање Вашингтонског споразума на штету Хрвата, јер су бројне надлежности укинуте кантонима и пренесене на Владу ФБиХ.
Новоуспостављена федерална министарства просвјете и културе, те енергетике, формирана су супротно споразуму, будући да су ове надлежности, према документу, морале бити на кантоналном нивоу.
Чак је и Уставни суд ФБиХ прогласио неуставним наведена федерална министарства, али та одлука се не примјењује.
БОСНА И ХЕРЦЕГОВИНА КАО ЗАДАТА ДРЖАВА
Свеколике расправе које се воде од стварања Дејтонске Босне и Херцеговине, изнова показују њен карактер задате државе.
Три конститутивна народа са углавном различитим тежњама, заробљени су пројектом очувања „Југославије у малом“ како се тепало Босни и Херцеговини.
Није тајна да Срби и Хрвати највише осјећају задатост БиХ као једине мултиетничке државе у Европи након распада вишенационалних сложених држава попут Југославије, СССР-а, Чехословачке.
Притом, у правном смислу, мултиетничким државама не сматрају се државе које поред конститутивног народа, имају и националне мањине.
Ако су распад Југославије обиљежили трагични грађански ратови и тиме показали да у одсуству кохезивне једнопартијске идеологије, није могуће очувати мир, распад Чехословачке је показао сву слојевитост подјела у вишенационалној држави Која такође доводи до (мирног) распада, али и добросусједских односа Чеха и Словака, бољих но икад прије.
Стално је бошњачко својатање „цијеле и цјеловите, 100 % БиХ“, па ко не жели «њихову БиХ», може да иде куд хоће, другим ријечима – иселите се.
Заборављају да је БиХ створена међународним уговором и да може постојати само на тај начин.
Нема основа тврдња да је БиХ хиљадугодишња држава, као ни њена „створеност“ референдумом о самосталности 1. марта 1992. године.
Зна се да су на референдум изашли само припадници два народа – Муслимани и Хрвати и већином таквих гласова опредијелили независност БиХ и отцјепљење од Југославије.
Послије свега, сада ни Хрвати не би гласали за садашњу БиХ.
Поготово не би потврдили Вашингтонски споразум којим је установљена Муслиманско-Хрватска федерација, која је са Републиком Српском у Дејтону послужила за састављање БиХ.
Сви знају да је та Федерација основни уставни проблем у БиХ.
За Федерацију БиХ, и Венецијанска комисија и политички аналитичари и страни политичари кажу да је то неодржива уставна конструкција.
Неће се покушајима унитаризације БиХ, ријешити проблем Федерације, већ ће само додатно закомпликовати стање и спречавати сваки напредак.
Тек након уставних промјена у Федерацији, могуће је приступити промјени Устава БиХ којим ће се констатовати постојање три територијалне јединице које творе БиХ као конфедерацију БиХ.
Тиме би БиХ опстала цијела, али из три дијела.
То је повратак на вријеме прије избијања сукоба и Кутиљеров план.
Кутиљеровим планом биле су предвиђене уставне претпоставке нове организације БиХ.
Сваки од три конститутивна народа -Бошњаци, Срби, Хрвати -имали би своју федералну или аутономну јединицу.
Говорећи о сличности свог плана и Дејтонског споразума, Кутиљеро је изјавио: „Сличности постоје.
Главна је то што је препознато да без сагласности три конститутивна народа нема ни јединствене државе, ни федерације или конфедерације.
БУДУЋНОСТ БОСНЕ И ХЕРЦЕГОВИНЕ
Тешко је очекивати да БиХ напредује у погледу демократског, политичког и економског развоја са Канцеларијом Високог представника – ОХР, и структурама који су под њеним директним или индиректним утицајем.
Противправно дјеловање ОХР-а потпомогнуто дијелом међународне заједнице у БиХ, довело је до стагнације и назадовања у сваком погледу.
Притом ОХР оптужује Републику Српску за кршење Дејтонског споразума што је замјена теза и извртање истине.
Узурпирањем права да влада без избора и одговорности, ОХР је Босну и Херцеговину учинио нестабилном и неспособном да изгради неопходни степен помирења и повјерења за кретање напријед.
Преиспитивање и повратак Дејтонском споразуму може довести до успостављања владавине права и унутрашњег дијалога као јединог основа опстанка БиХ.
Будућност БиХ као заједничке државе три конститутивна народа, оцртава се у два могућа правца.
Први који подразумијева уставну реконструкцију Федерације и формирање хрватске територијалне јединице, чиме би се створили услови за БиХ као конфедерацију, са надлежностима које су утврђене Дејтонским споразумом за заједничке органе.
Други пут је њен распад, опет на три етничке територијалне јединице, чак и у условима да претходно не буде ријешено хрватско питање.
Оптимално би било да БиХ буде цијела из три дијела.
То би требао бити и интерес и САД које су иницијатори, креатори и учесници у провођењу Вашингтонског и Дејтонског споразума.
Тиме би међународни уговор могао о(п)стати као један од највећих успјеха америчке спољне политике.
Ако не превлада троетничка територијална структура као реално рјешење, остаје агонија распадања, све док једног дана не буде констатовано да БиХ више и не постоји.
ДРУГИ ДИО
ПРАВНИ ПОЛОЖАЈ РЕПУБЛИКЕ СРПСКЕ У ДЕЈТОНСКОМ СПОРАЗУМУ
Увод
Република Српска као државна творевина настала је у процесу распада СФР Југославије који су узрочиле сецесије њених република –Словеније, Хрватске и Босне и Херцеговине.
Процес сецесије и распада, одвијао се супротно Уставу СФРЈ и међународном праву.
Претходни поступци и акти муслиманске и хрватске стране који су доношени мимо Устава СР Босне и Херцеговине и без учешћа посланика српске националности у Скупштини БиХ, неминовно су довели до конституисања Српске Републике Босне и Херцеговине као начина заштите легитимних интереса и права српског народа у БиХ.
Од почетка 1992. године са називом Република Српска, та државна творевина као израз воље српског народа у БиХ, показала је исправност одлуке о њеном оснивању.
Конституисање Републике Српске кроз рад органа – Народне скупштине, Владе, Уставног суда, правосуђа, те локалних власти, била је одраз њене легалности.
Тиме су права српског народа као једног од три конститутивна народа, али и припадника других народа који су живјели на подручјима контролисаних од стране Војске Републике Српске, била уоквирена правним поретком остваривим у условима грађанског рата.
Република Српска је свој државно-правни субјективитет потврдила и међународним уговором – Општим оквирним споразумом за мир у Босни и Херцеговини са 12 анекса, који је прво парафиран 21.11.1995. године у Дејтону, Сједињене Америчке Државе, а потом и потписан 14.12.1995. године у Паризу, Република Француска.
Овај међународни уговор познат као Дејтонски споразум, истовремено је значио и престанак такозване „Републике Босне и Херцеговине“.
По Дејтонском споразуму, званичан назив једне од шест предратних југословенских република, сада гласи „Босна и Херцеговина“, што говори о фактичком, али у доброј мјери и формалном, дисконтинуитету са „Републиком Босном и Херцеговином“.
Прецизније, остао је само континуитет у погледу територије и чланства у Уједињеним нацијама.
Све остало је промијењено Дејтонским споразумом којим је „Босна и Херцеговина“ успостављена као државна заједница/заједница држава, састављена од два национална ентитета – Федерације БиХ као ентитета Бошњака и Хрвата и Републике Српске као ентитета Срба.
Ово не може промијенити ни Одлука Уставног суда БиХ (У-5/98, позната као „конститутивност народа“), јер не производи правно ни фактичко дејство у конституцији „Босне и Херцеговине“ утврђеној међународним уговором.
То треба третирати као покушај неправне ревизије Устава БиХ, зато што Уставни суд БиХ није овлашћен да мијења међународни уговор.
Чак ни постојање правно упитне пресуде у предмету „СејдићФинци“, ако не постоји унутрашњи договор о провођењу, постаје начин стварања додатних међунационалних спорења.
Република Српска као субјект Дејтонског споразума
Правни положај и статус Републике Српске као саставнице Босне и Херцеговине и субјекта споразумијевања у промјенама Дејтонског споразума, потврђен је и мишљењем Европске комисије за демократију путем права – (Венецијанска комисија Савјета Европе), дато под бројем 337/2005 усвојено на 63. сједници од 10/11 јуна 2005. године.
Венецијанска комисија је разматрала слиједеће питање: Да ли су анекси 4. и 6. Општег оквирног споразума за мир у БиХ, једнострани акти Босне и Херцеговине или међународни споразуми ?
У наведеном мишљењу, Комисија је закључила: Дејтонски Споразум се састоји од „Општег оквирног споразума“ и 12 анекса.
Општи оквирни споразум су потписале три суверене државе – (тадашња) Република Босна и Херцеговина, Република Хрватска и Савезна Република Југославија.
Стога је он предмет међународног права, у складу са чланом 1. Бечке конвенције о праву међународних уговора.
Анекси 1А, 2, 3, 6 и 7 су потписале Република БиХ и два територијална ентитета означена као Федерација Босне и Херцеговине и Република Српска.
Анекс 4 није потписан од Страна: изјаве испред Републике БиХ, Федерације БиХ и Републике Српске о „прихватању“ Устава биле су приложене уз њега.
Анекси 5 и 9 су потписани само од стране Ентитета.
Анекси 1А и 2 такође су „прихваћени“ од Републике Хрватске и СР Југославије.
Анекси 1Б о регионалној стабилности и 10 о цивилном спровођењу потписани су од Републике БиХ, оба ентитета, СР Југославије и Републике Хрватске.
Федерација БиХ и Република Српска нису „државе“ гледано са становишта међународног права, па се јавља питање, које је Европски суд и поставио: Да ли су анекси Општег оквирног споразума предмет међународног права? Члан 1 Бечке конвенције каже: „Ова Конвенција се примјењује на уговоре међу државама“.
Комисија утврђује да Општи оквирни споразум садржи само 11 чланова, од којих већина успоставља обавезу три уговорне стране да „потврђују и поздрављају“ као и да „у потпуности поштују и помажу испуњење обавеза“ наведених у Анексима; да „потврђују и у пуној мјери поштују“ њихове одредбе (чланови 6., 7. и 8. Општег оквирног споразума); да „у потпуности
Суштинске обавезе садржане су у анексима: стога је јасно, према мишљењу Комисије, да је намјера страна Општег оквирног споразума била да он буде само оквирни споразум, док би анекси уређивали његову суштину.
Комисија примјећује да се и сам Уставни суд БиХ обраћао Венецијанској комисији за тумачење Устава (Анекс 4).
У закључку, Комисија је мишљења да анексе Оквирног споразума треба сматрати његовим саставним дијелом, те се морају сматрати међународним уговорима.
Њихов карактер или тумачење се, стога, руководе међународним правом, нарочито Бечком конвенцијом о праву међународних уговора.
Приоритет међународног права потврђује и Уставни суд БиХ у Одлуци 5/98 у којој између осталог наводи – тачка 19. Одлуке: „За разлику од устава многих других земаља, Устав БиХ у Анексу 4. Дејтонског споразума је саставни дио међународног споразума.
Стога се члан 31. Бечке конвенције о уговорном праву – која утемељуује општи принцип међународног права, а ти принципи су према члану 3.3.(б) Устава БиХ „саставни дио правног поретка Босне и Херцеговине и ентитета“ – мора примјењивати у тумачењу СВИХ његових одредби, укључујући и Устав БиХ.
Овај члан Бечке конвенције гласи: Члан 31. ОПШТЕ ПРАВИЛО О ТУМАЧЕЊУ 1. Уговор се мора добронамјерно тумачити према уобичајеном смислу који се мора додати изразима у уговору у њиховом контексту и у свјетлости његовог предмета и његовог циља.
2.  У циљу тумачења уговора, контекст обухвата, осим  текста, укључујући преамбулу и анексе: a)  сваки споразум у вези са уговором који постоји  између чланица приликом закључивања уговора; b)  сваки инструмент који сачине једна или више чланица  приликом закључивања уговора, а који прихвате  остале чланице као инструмент који се односи на  уговор.
КАКО СЕ МОЖЕ МИЈЕЊАТИ УСТАВ БИХ?
Дејтон-Париски споразуми су Босну и Херцеговину, одредили као споразумну државу два ентитета, дајући једино ентитетима право да буду стране у будућим промјенама онога што је закључено крајем 1995. године.
Ово произилази из Устава БиХ, који на 5 мјеста то потврђује:  „Члан 3.4. Координација.
Предсједништво може одлучити да помогне у међуентитетској координацији у вези са питањима која нису у оквиру надлежности Босне и Херцеговине како је предвиђено у овом Уставу, осим ако се један од Ентитета не успротиви томе у било којем конкретном случају.
„Члан 3.5. а. Додатне надлежности. Босна и Херцеговина преузима одговорност за друга питања о којима се сложе Ентитети.
„Члан 3.5.б. У року од шест мјесеци од ступања на снагу овог Устава, Ентитети ће започети преговоре у циљу укључивања осталих питања у обавезе институција Босне и Херцеговине, укључујући кориштење енергетских ресурса и заједничких привредних пројеката. (НАПОМЕНА: Необавезујуће у погледу крајњег рока и исхода.
„Члан 4.4. е. Овлаштења Парламентарне скупштине. Одлучивање о другим питањима потребним за извршење њених дужности или дужности које су јој додијељене међусобним договором Ентитета.
„Члан 5.3.и. Обављање других дужности које могу бити потребне за извршење његових обавеза, или које му додијели Парламентарна скупштина, или о којима се договоре Ентитети.
ЕНТИТЕТИ КАО СУБЈЕКТИ СПОРАЗУМИЈЕВАЊА О ПРОМЈЕНИ УСТАВА
Када је у питању примјена члана 3.5. Устава БиХ под називом: „Додатне надлежности“, поставља се питање ко су стране које се могу споразумјети о додатним надлежностима, које нису изричито Уставом БиХ одређене као надлежности које припадају институцијама Босне и Херцеговине.
То су сада искључиво ентитети, јер Република Босна и Херцеговина као потписница (давалац изјаве о прихватању) Анекса 4, више не постоји.
Већ цитирани „Коментар на УСТАВ БиХ“ (ШтајнерАдемовић), може се узети као стручно тумачење: „О питању који правни субјекти могу да буду стране у поступку преговарања и потписивања споразума о преносу надлежности на основу члана 3.5.а. Устава БиХ, вођене су многобројне дискусије.
Иако се према језичком значењу одредаба члана 3.5.а. Устава БиХ, указује само на ентитете, неки су износили аргументе да главни корисник таквог споразума, наиме, Босна и Херцеговина, треба такође да буде странка у поступку склапања таквог споразума.
Текст члана 3.5.а. Устава је јасан.
Ова одредба стипулише да ће БиХ преузети оне надлежности о „којима се о томе постигне сагласност ентитета“.
Када се ово тумачи и доведе у контекст са одредбом члана 4.4.е. Устава БиХ, који одређује да ће Парламентарна скупштина БиХ имати додатну одговорност за надлежности које су јој додијељене „заједничким споразумом ентитета“, може се тврдити да текст Устава указује на то да су само ентитети надлежни да склапају такве споразуме.
Досадашња пракса страна (Држава и ентитета) у поступку склапања споразума о преносу надлежности даје нам додатне елементе за интерпретацију члана 3.5.а. Устава БиХ.
У вези с наведеним проблемом је посебно интересантан Споразум о преносу надлежности у области одбране.
Текст самог споразума је јасно указао на то да су се сами ентитети усагласили да пренесу надлежност.
Чињеница да је предсједавајући Савјета министара потписао овај споразум (осим представника оба ентитета), експлицитно индицира да је он потписао споразум у својству свједока.
Споразум који је водио оснивању Високог судског и тужилачког савјета БиХ, иако је постигнут на основу члана 3.5.б. Устава БиХ, може бити посебно интересантан.
Споразум предвиђа већи број обавеза за БиХ.
Споразум су потписали 11.3.2004. предсједници влада оба ентитета и 18.3.2004. министар правде БиХ.
Ипак, у свом првом члану Споразум индицира да су се сами ентитети договорили да пренесу релевантне надлежности на Државу.
Штавише и сам Уставни суд БиХ у предмету број У 11/08, признаје да су Споразум постигли ентитети (за разлику од констелације ентитети – Држава).
Када је ријеч о аргументима који се ослањају на анексе 6, 7 и 8 Дејтонског споразума, можемо примијетити да су их потписали представници „Републике Босне и Херцеговине“, за разлику од данашње БиХ који се спомиње у Уставу БиХ (то је нови централни ниво власти успостављен Уставом БиХ).
Изгледа да је овај потпис Републике БиХ више везан за посебне околности који су превладавали на терену у вријеме преговора који су водили потписивању Општег оквирног споразума за мир у БиХ, него за јасну намјеру да се осигура да Босна и Херцеговина нужно буде страна у поступцима будућих потписивања споразума чија би правна основа био члан 3.5.а. Устава БиХ.
У вези са преносом надлежности, поставља се питање: Шта се може пренијети? Да ли се преноси само право коришћења надлежности или пак цијела надлежност? По којој процедури и чијим одлукама? Да ли се у сваком конкретном случају споразума о преносу надлежности, мора мијењати и Устав БиХ?
С обзиром да је међународни уговор несумњиво одредио да су само ентитети субјекти споразумијевања, онда је њихово право да својим актима регулишу процедуре и одреде надлежне органе који ће са ентитетске стране учествовати у поступку споразумијевања.
То је несумњиво уставна материја, имајући у виду да је чланом 3. Устава Републике Српске одређено да све надлежности које нису Уставом БиХ изричито дате институцијама БиХ, припадају Републици Српској (тако је и према члану 3.3.а. Устава БиХ).
Зато се пренос надлежности са Републике Српске на ниво БиХ, треба третирати као задирање у Устав Републике Српске.
У сваком случају, без обзира да ли ће резултат споразума ентитета бити промјена Устава БиХ или ће пренос бити привременог карактера, одлуку о томе доноси Народна скупштина Републике Српске двотрећинском већином.
У том контексту треба имати у виду и Коментар Устава БиХ Стеинер-Адемовић, који каже: „Под претпоставком да су ентитети овлаштени да склапају споразуме на основу члана 3.5.а. Устава БиХ, могу ли они једнострано одредити услове под којим би дали такву сагласност ?
Неки су упозоравали на то да је преношење надлежности са ентитета на Босну и Херцеговину отежано увођењем сложених процедура на ентитетском нивоу.
Ипак, са наше тачке гледишта, одредбе устава ентитета које захтијевају да егзекутивна власт ентитета мора да добије сагласност ентитетског законодавца прије него што пристане на споразум о преносу надлежности, не представљају проблем.
Дакле, само су ентитети субјекти накнадних споразума којима би се мијењао Дејтонски споразум, односно његови анекси као његов садржајно суштински дио.
Избор органа „Босне и Херцеговине“ као суверено право ентитета
„Босна и Херцеговина“ се не третира као изборна јединица за органе утврђене Уставом БиХ, већ је тај избор изворно право које припада ентитетима.
Тако се у ентитетима као изборним јединицама, бирају чланови Предсједништва БиХ и то као представници три конститутивна народа.
Важеће уставно рјешење је да бирачи у Федерацији БиХ као ентитету бошњачког и хрватског народа, непосредно бирају бошњачког и хрватског члана Предсједништва БиХ, а Република Српска бира српског члана Предсједништва БиХ.
Суштински њихов мандат има двоструку структуру: националну и ентитетску.
То је дефинисано чланом 5.2. Устава БиХ по коме се одлуке Предсједништва доносе консензусом сва три члана.
Ако нема консензуса, онда се одлука може усвојити са два гласа, али у том случају онај члан Предсједништва који је прегласан, може такву одлуку прогласити деструктивном по животни интерес ентитета на чијој територији је изабран.
Такву одлуку члан Предсједништва упућује надлежним националним органима/тијелима.
У случају да одлуку оспорава српски члан Предсједништва, он своју изјаву упућује Народној скупштини Републике Српске.
Ако је изјаву дао Бошњак-члан Предсједништва изабран у Федерацији БиХ, он то упућује бошњачким делегатима у Дому народа Федерације БиХ, а ако је изјаву дао Хрват-члан Предсједништва, он је упућује хрватским делегатима у Дому народа Федерације БиХ.
Ово потврђује да су ентитети међународним уговором одређени као национални – Федерација БиХ двонационални, а Република Српска једнонационални.
Дакле, српски члан Предсједништва не упућује своју изјаву српским члановима Дома народа Републике Српске, зато што је тај Дом наметнут промјенама Устава Републике Српске које је донио Високи представник међународне заједнице, иако на то није био овлаштен међународним уговором.
Посланике у Представничком вијећу Парламентарне скупштине БиХ, бирају директно бирачи у ентитетима.
Чланове/делегате у Вијећу народа Парламентарне скупштине БиХ, бирају ентитетски парламенти, остварујући право делегирања у парламент сложене државе.
Нема избора ни кандидатских листа на нивоу БиХ, јер је избор посланика у оба дома Парламентарне скупштине БиХ, искључиво право ентитета као саставних дијелова БиХ.
Дакле, власт за ниво БиХ се не бира, него саставља на основу избора који се обаве у ентитетима.
Састављање власти за ниво БиХ показује да је то чин којим се потврђују резултати избора обављени у ентитетима.
Формирању већине у Представничком дому Парламентарне скупштине БиХ не приступа се као формирању коалиције и њеног програма, него као математичком сабирању броја посланика за посланичку већину која може потврдити листу Савјета министара, предсједавајућег и два министра спољњих послова и спољње трговине.
Надлежност за избор судија Уставног суда БиХ је подијељена.
Четири члана бира Представнички дом ФБиХ, а два члана бира Народна скупштина Републике Српске, а остала три члана бира Предсједник Европског суда за људска права у консултацији са Предсједништвом БиХ.
Та три члана не могу бити грађани БиХ, а Устав БиХ даје могућност да Парламентарна скупштина може законом одредити друге методе избора судија које бира Предсједник Европског суда за људска права.
До данас нема закона о томе, па се избор и даље врши на првобитно одређен начин.
Изузетак од ентитетског бирања чланова органа „Босне и Херцеговина“ начињен је само код Централне банке БиХ, чије прве чланове Управног одбора бира Предсједништво БиХ, али и тада по паритету – два из Федерације БиХ и један из Републике Српске, којих је са гувернером-странцем било четири.
Ово је касније промијењено Законом о Централној банци БиХ, па сада има пет чланова Управног одбора који међу собом бирају гувернера.
Иако није изричито прописано, паритет је задржан и приликом избора и именовања.
Тако од пет чланова Управног одбора, три су из Федерације БиХ (два Бошњака и један Хрват), а један (Србин) из Републике Српске.
Исто је и код именовања три вицегувернера – два из Федерације (Бошњак и Хрват) и један из Републике Српске (Србин).
Посебан статус Републике Српске који Федерација БиХ нема
Република Српска је (осим потписа на свих 12 анекса Дејтонског споразума), у Преамбули Дејтонског споразума наведена као страна која је Споразумом од 29.08.1995. године овластила делегацију СР Југославије да у име Републике Српске потпише дијелове мировног плана који се односе на Републику Српску, уз обавезу да се постигнути споразум проведе строго и доследно.
Тиме је Република Српска уз Републику БиХ, Републику Хрватску и Савезну Републику Југославију, које су биле директне стране, индиректно, и сама била страна Општег оквирног споразума за мир у БиХ.
Такво овлаштење није постојало нити требало Републици Босни и Херцеговини од стране Федерације БиХ, јер се права и обавезе из Дејтонског споразума, односно његових анекса, односе само на Федерацију као ентитет-саставницу „Босне и Херцеговине“.
Дакле, „Босна и Херцеговина“ настала је у Дејтону и потврђена у Паризу потписивањем Дејтонског споразума.
Из тога слиједи закључак, да је Република Српска била у односу према Републици БиХ, као другој страни.
Уосталом, тако је било и у Женеви и Њујорку.
Преамбулом Анекса 4. Дејтонског споразума, стране су потврдиле „своју опредијељеност за Договорени основни принципи објављени 8. септембра 1995. године у Женеви и Додатно договорени основни принципи објављени 26. септембра 1995. године у Њујорку као и за споразуме о прекиду ватре од 14. септембра и 5. октобра 1995. године“, чије су стране такође биле Република Српска и „Република БиХ“.
Дакле, стране у „Женевским“ и „Њујоршким принципима“, биле су „Република БиХ“ и Република Српска, а не и Федерација БиХ.
„Република Босна и Херцеговина“ је фингирала као прелазно рјешење у преношењу овлаштења према Федерацији БиХ у будућим промјенама Устава и других анекса, док је Република Српска задржала свој субјективитет који је и унијела у преговоре, било директно као потписник свих анекса, било индиректно дајући овлашћење Савезној Републици Југославији.
Кроз садржај, структуру и стране-потписнице анекса Дејтонског споразума, „Република БиХ“ је престала постојати у Дејтону/Паризу, јер су два ентитета остала одређена као субјекти који бирају органе БиХ предвиђене Анексом 4. – Уставом БиХ, као и разна тијела предвиђена другим анексима.
Истовремено су ентитети, а не и Република БиХ, као ни потоња Дејтонска БиХ, утврђени као обвезници провођења потписаног.
Тачније, правни субјективитет „Републике Босне и Херцеговине“, за будуће промјене анекса Дејтонског споразума, припао је Федерацији БиХ, као једној од двије стране потписнице будућих измјена анекса Дејтонског споразума, а поготово Анекса 4. – Устава БиХ.
Садржај Дејтонског споразума
Дејтонски споразум се састоји од Општег оквирног споразума и 12 анекса који су проведбени документи, за разлику од Оквирног споразума.
Анекси су детаљном разрадом регулисали односе страна потписница, одредили структуру будуће заједничке држава под називом „Босна и Херцеговина“.
Притом није одређено каква је то држава по свом уређењу, али се из садржаја анекса, а посебно Анекса 4. под називом „Устав БиХ“, може основано закључити да је у питању држава/државна заједница/заједница држава, конфедерално-федералног типа.
Посебно је значајно погледати стране потписнице на бројним документима.
Треба рећи да су Општем оквирном споразуму за мир у БиХ и његовим анексима, претходила два документа: Договорени основни принципи од 8. септембра 1995. године, настали у Женеви, Швајцарска, као и Наставак договорених основних принципа од 26. септембра 1995. године, настали у Њујорку, САД.
На ова два документа позива се и Преамбула Општег оквирног споразума за мир у БиХ, којим стране потврђују њихово прихватање.
Такође, и Анекс 4. -Устав БиХ, својом Преамбулом се позива на наведена два документа.
Занимљиво је позивање на Договорене основне принципе у Анексу 5. Дејтонског споразума који има назив: Споразум о арбитражи, о чему ће бити ријечи у даљем тексту.
Анекс 1 А – „Војни аспекти мировног рјешења“
Члан 1.2.а.
„Ниједан ентитет не смије пријетити или употријебити силу против другог ентитета, а ни под каквим околностима оружане снаге једног ентитета не смију улазити на териториј другог ентитета или боравити на њему без сагласности владе тог другог ентитета и Предсједништва Босне и Херцеговине.
Члан 1.3. 3.
„Стране су упознате и сагласне с тим да ће се унутар Босне и Херцеговине обавезе преузете у овом Анексу подједнако примјењивати у оба ентитета.
Оба ентитета ће бити подједнако одговорна за поштивање овог Анекса, те ће оба подједнако подлијегати присилним мјерама од стране ИФОР-а за којим се укаже потреба да би се осигурало спровођење овог Анекса и заштита ИФОР-а.
Дакле, само су ентитети обавезани и овлаштени за провођење овог Анекса, а не било који орган БиХ.
Значајно је навести и члан 6. који у тачкама 7. и 8. као војне снаге, наводи три војске – Армија РБиХ, снаге Хрватског вијећа обране и Војску Републике Српске, што говори о карактеру рата у БиХ.
Несумњиво да је то био грађански, међунационални рат.
Од те три регуларне војске, које су „ушле“ у мировне преговоре у Дејтону, након потписивања мировног споразума, остале су двије.
То Дејтонску БиХ одређује као заједницу држава, јер само државе могу имати своје војске.
С обзиром да у погледу надлежности за одбрану, није промијењен Устав БиХ као дио међународног уговора, то и данас, уставно, постоје војске ентитета.
Анекс 1 Б - „Регионална стабилизација“
Члан 2.
„Мјере за изградњу повјерења и безбједности у Босни и Херцеговини“ предвиђено је „тренутно успостављање војних мисија за везу између команданата оружаних снага Федерације БиХ и Републике Српске.
Члан 4.3.
„Мјере за подрегионалну контролу оружја“ предвиђено је да се квота ограничења за БиХ, „подијели између ентитета на основу омјера 2 за Федерацију БиХ и 1 за Републику Српску.
Опет и само ентитети као субјекти војних структура у БиХ.
Анекс 2. – „Међуентитетска граница“
Овај Анекс има назив „Споразум о међуентитетској линији разграничења“ који су потписале 3 стране – Република БиХ, Федерација БиХ и Република Српска.
Кроз одредбе овог Споразума је јасно да се заправо ради о само 2 стране – Федерацији БиХ и Републици Српској.
Тако у члану 1. Стоји: „Граница између Федерације БиХ и Републике Српске („међуентитеска линија разграничења“) ће бити онаква каква је уцртана у географској карти која се налази у прилогу.
“ Ради се о „Прилогу Анекса 2.“ који под а) има путну мапу УНПРОФОР-а размјере 1:600.000 и б) топографске мапе размјера 1:50.000.
На основу приложене мапе размјера 1:600.000, стране траже од Министарства одбране САД да топографску мапу размјере 1:50.000 која ће се састојати од онолико листа мапа колико буде потребно да би се обезбиједило прецизније одређивање граничне линије између ентитета.
Таква мапа ће бити укључена као интегрални дио овог Додатка, а стране су сагласне да прихвате такву мапу као контролну и дефинитивну у све сврхе.
Овај Прилог је веома значајан јер се ради о територијалном разграничењу између два ентитета, урађеном према видеомапама које је имала америчка страна и које су биле веома детаљне.
Било би корисно да се ове мапе публикују и потом упореде са садашњим стањем у погледу територијалне припадности ентитетима.
Како би се у то уклапала арбитражна одлука о сарајевском насељу Добриња и накнадно кориговање међуентитетске линије?
Анекс 3. – Споразум о изборима
И ово је тространи споразум – Република БиХ, Федерација БиХ и Република Српска.
Из овог Анекса се може извући закључак о изричитом овлашћењу које стране дају ОЕБС-у, позивајући се на његова одговарајућа документа.
Тако чланом 2. стране „траже од ОЕБС-а да усвоји и примијени изборни програм за БиХ“, затим „да надзире на начин који сам одреди, а у сарадњи са међународним организацијама које сматра потребним за припрему и провођење избора“ те „у ту сврху траже од ОЕБС-а да оснује привремену изборну комисију“.
Ово је значајно због Анекса 10. који ће се тумачити у даљем тексту, зато што Високи представник нема изричита извршна овлашћења, нити постоји правни основ за укључивање Вијећа за имплементацију мира, као ни његовог Управног одбора.
Анекс 4. – Устав Босне и Херцеговине
Ово је најважнији документ цијелог Дејтонског споразума, јер најбоље оповргава натегнуту тезу да је његов циљ био само заустављање рата.
Уставом је (члан 1.) одређена структура по којој „Босна и Херцеговина наставља своје правно постојање према међународном праву као држава са унутрашњим системом измијењеним како је овдје предвиђено, те у оквиру међународно признатих граница“.
А унутрашња структура је таква да је Босне и Херцеговина заправо државна заједница коју „чине два ентитета“ по територијалној размјери 51 % Федерација БиХ и 49% Република Српска.
Такође је утврђена обавеза да „ниједан од ентитета неће успостављати контроле на границама између ентитета“.
Дејтонска Босна и Херцеговина би се могла назвати и заједница држава, јер су ентитети у Дејтонске преговоре и Споразум ушле (и изашле) са високим степеном државности.
Најбољи примјер су двије регуларне војске – Армија БиХ и Војска Републике Српске и двије регуларне граничне службе (полицијске и царинске) на спољним границама Босне и Херцеговине.
Овакав статус двије класичне државне надлежности, потрајао је до 13. јануара 2000. године када је Високи представник наметнуто Закон о државној граничној служби.
Заједничка војска, односно Оружане снаге БиХ постоје од 1. јануара 2006. године.
Устав БиХ никада није промијењен и допуњен са овим надлежностима.
Те двије, као и многе друге надлежности, послије закључења Дејтонског споразума, накнадно су припале Босни и Херцеговини, најчешће неправним интервенцијама високих представника и притисцима међународне заједнице.
Само се у три случаја радило о неким полусагласностима од стране ентитета – одбрана, правосуђе и индиректни порези, с тим да није било процедуре за промјену Устава БиХ као саставног дијела међународног уговора.
Чак ни те полусагласности нису поштоване – примјер неформирања ентитетских високих судских и тужилачких савјета, нити смањивања трошкова одбране.
Није било ни јасних рачуна за подјелу индиректних пореза, којима је супротно првобитном начину финансирања трошкова на нивоу заједничких органа по формули 2/3 Федерација БиХ и 1/3 Република Српска.
Босна и Херцеговина је тиме супротно Уставу БиХ, стекла изворне приходе и неоправдано стављена у приоритет финансирања, иако су сви трошкови и одговорност за економско социјално стање привреде и грађана, остале ентитетима и средствима која преостану након намирења Босне и Херцеговине.
Осим тога, ентитети су имали и законодавну, извршну и судску власт, што је све потврђено и гарантовано Дејтонским споразумима, са врло малим бројем заједничких и изричито одређених надлежности у корист заједничких органа БиХ.
Ентитети имају и држављанство за све становнике ентитета, као и право да издају пасоше Босне и Херцеговине.
Сам уставни приступ да су надлежности БиХ таксативно набројане (члан 3.1.), а све остало припада ентитетима, указује на доминацију надлежности ентитета у односу на „државу“.
Одређивање искључиво ентитета као субјеката будућих споразума којима се мијења Анекс 4. као дио међународног уговора, такође потврђује Босну и Херцеговину као заједничку државу ентитета.
Анекс 5. – Споразум о арбитражи
Овај Анекс су закључили само 2 стране – Федерација БиХ и Република Српска.
Овим Анексом се мијењају поједине подтачке Договорених основних принципа из Женеве.
Тако се тачка 2.ц. мијења и умјесто текста: „да се ангажују у обавезујућој арбитражи у циљу рјешавања међусобних спорова“, нови текст гласи: „учествовати у обавезујућој арбитражи с циљем рјешавања међусобних спорова“.
Тачка 3.5. умјесто текста: „израда и спровођење система за арбитражу у циљу рјешавања спорова између два ентитета“, нови текст гласи: „План и спровођење система арбитраже за рјешавање спорова између два ентитета“.
У уводном тексту Анекса 5. стоји да су се „Федерација Босне и Херцеговине и Република Српска договориле да ће поштовати обавезе наведене у Усаглашеним основним н принципима усвојеним у Женеви 8. Септембра 1995. године од стране Републике Босне и Херцеговине, Републике Хрватске и Савезне Републике Југославије која такође представља и Републику Српску“.
И овдје је потврђено да је овај непотписани документ (Принципи) био основ за израду Дејтонског споразума и његових анекса.
Потврђује се примарна, а овдје и искључива улога ентитета у споровима у БиХ.
Анекс 6. – Споразум о људским правима
Стране су и овом Анексу, два ентитета – Федерација БиХ и Република Српска.
Овим Анексом је предвиђено оснивање Комисије о људским правима која се састојала од два дијела – Канцеларије омбудсмена и Дома за људска права.
Омбудсмен није могао бити држављанин БиХ нити сусједних држава, а његово именовање је било у надлежности предсједавајућег ОЕБС-а.
Дом за људска права је имао 14 чланова од који је 4 именовала Федерација БиХ, 2 члана Република Српска, а Комитет министара Савјета Европе преосталих 8 чланова.
Предвиђено је да Дом засједа у Савјету од 7 чланова – 2 члана из Федерације, 1 из Републике Српске и 4 из реда странаца – чланова Дома.
Овакав начин одређивања „малог вијећа“ показује да Уставни суд БиХ није имао овлашћење да својим актом одређује крњи састав Уставног суда за одлучивање, већ је то морало бити прописано међународним уговором.
Анекс 7. – Споразум о избјеглицама и расељеним лицима
Три стране потписнице – Република Босна и Херцеговина, Федерација Босне и Херцеговине и Република Српска, али се права и обавеза у имплементацији опет односе само на ентитете.
То најбоље потврђује избор органа који се успоставља овим анексом.
Независну комисију за расељена лица и избјеглице од девет чланова бирају: Федерација БиХ именује четири члана, Република Српска именује два члана, а преостала три члана именује предсједник Европског суда за људска права.
Анекс 8. – Комисија за очување националних споменика
Овај Анекс су потписале три стране – Република БиХ, Федерација БиХ и Република Српска, али прве чланове Комисије за очување националних споменика бирају ентитети и генерални директор УНЕСКО-а.
Ентитети имају право да одреде висину плата и трошкове Комисије и особља и обавезу да подједнако сносе трошкове.
Исто тако, када Комисија донесе одлуку којом се нека имовина проглашава националним спомеником, Ентитет на чијој територији се имовина налази дужан је: (а) уложити све напоре како би се предузеле одговарајуће законске, научне, техничке, управне и финансијске мјере потребне за заштиту, одржавање, презентацију и обнову имовине, те (б) суздржати се од предузимања било каквих намјерних поступака којим би се та имовина могла оштетити.
Ово јасно говори да не постоји имовина „државе Босне и Херцеговине“, већ само имовина ентитета по територијалном принципу.
Притом овај Анекс не одређује националне споменике БиХ, већ рекло би се само националне споменике у ентитетима, онако како то пише у члану 6. Овог Анекса: „Објекти који испуњавају услове да буду проглашени националним споменицима су: покретна и непокретна имовина која је од великог значаја за групу људи са заједничким културним, историјским, вјерским или етничким наслијеђем, као што су споменици архитектуре, историјски споменици; археолошке локације, групе грађевина; као и гробља.
Анекс 9. – Јавна предузећа
Потписници овог Анекса су поново само два ентитета – Федерација БиХ и Република Српска.
Чланом 1. Предвиђено је оснивање Комисије за јавна предузећа Босне и Херцеговине која ће „пратити оснивање јавних предузећа Босне и Херцеговине која ће управљати заједничким јавним капацитетима као што су комунални, енергетски, поштански и комуникацијски, на добробит оба ентитета“.
Комисија има пет чланова од којих Федерација БиХ именује 2 члана, Република Српска 1 члана, а 2 члана предсједник Европске банке за обнову и развој, од којих је један и предсједавајући.
Чланом 2. се констатује „хитна потреба за оснивање јавног предузећа за организовање и вођење услуга транспорта као што су путеви, жељезнице и луке, те стране у ту сврху и на обострану корист, овим оснивају Јавно транспортно предузеће Босне и Херцеговине“.
Јавно транспортно предузеће „је овлаштено да гради, набавља, посједује, одржава и управља, као и да располаже непокретном и покретном имовином у складу са специфичним плановима које изради.
Такође је овлаштено да одређује и наплаћује тарифе, таксе, закупнине и друге накнаде за употребу капацитета којима управља“.
Ово предузеће је требало „управљати транспортним капацитетима у складу са договором између страна.
У року од 15 дана након ступања на снагу овог Споразума, стране су се дужне састати и размотрити којим ће капацитетима предузеће управљати“.
Чланом 3. је предвиђено да „стране могу одлучити, на препоруку Комисије да искористе оснивање Транспортног предузећа као модел за оснивање других заједничких јавних предузећа, као што је предузеће за управљање комуналним, енергетским, поштанским и комуникацијским капацитетима“.
Стране нису имале интерес за оснивање заједничког Јавног транспортног предузећа, па до тога није ни дошло, али је овај Анекс искориштен за оснивање друга два заједничка предузећа – „Електропренос БиХ“ и Јавни радио-телевизијски сервис БиХ.
Анекс 10. – Високи представник међународне заједнице
Овај Анекс и његове интерпретације, тек ће бити предмет проучавања као својеврсна аномалија у међународном праву.
Од самог закључења Дејтонског споразума, тај међународноправни документ се покушава промијенити, разводнити и релативизовати на разне начине.
У томе највећу улогу има институција Високог представника међународне заједнице.
То се односи на доношење извршних одлука мимо мандата.
Тај мандат је јасно дефинисан у Анексу 10. као координација и помагање у имплементацији цивилног дијела мировног споразума, а никако дописивање и преправљање међународног уговора.
Зато је било потребно да се Високи представник самопрогласи коначним ауторитетом за тумачење цијелог Дејтонског споразума и свих његових анекса, посебно анекса 4., иако је чланом 5. Анекса 10. прецизно одређено да се право на тумачење искључиво односи на Анекс 10. којим су стране установиле институцију Високог представника.
Понајбоља дефиниција дјеловања Високог представника дата је Резолуцијом Савјета Европе од 23. јуна 2004. године која је цитирана у Мишљењу Европске комисије за демократију кроз право (Венецијанска комисија) под бројем ЦДЛ-АД (2005) 004 од 11. марта 2005. године.
„Парламентарна скупштина Савјета Европе усвојила је Резолуцију 1384 о “јачању демократских институција у Босни и Херцеговини”.
Став 13 Резолуције тражи од Венецијанске комисије да размотри неколико уставних питања у Босни и Херцеговини.
Формулација каже: Опсег ОХР-а је такав да, у сваком смислу, представља врховну институцију са овлаштењима у Босни и Херцеговини.
У вези с тим, Скупштина сматра да је непомирљиво са демократским принципима да ОХР буде у стању да доноси извршиве одлуке, а да за њих не сноси одговорност, нити обавезу да оправда њихову валидност, а да при томе нема правног лијека.
Скупштина тражи од Венецијанске комисије да одреди колико је оваква пракса у складу са основним принципима Савјета Европе, посебно са Конвенцијом за заштиту људских права и основних слобода.
ЗАКЉУЧАК
Трагични сукоб у региону, како рат у БиХ карактерише Дејтонски споразум, има различите погледе од стране народа у БиХ.
За Бошњаке је то била агресија Србије (тада СРЈ), понекад се помене и Хрватска, на „међународно признату државу Републику БиХ“.
За Србе је то био грађански рат у коме су ратовали сви народи против свих, уз међунационални рат Бошњака у Западној Крајини.
Код Хрвата и нема неког децидног изјашњавања, мада се понекад приклањају верзији о агресији али само од стране Србије.
Одсуство заједничког погледа на прошлост и није толико проблематично, јер га никада неће ни бити.
Много пута је указано да је Босна и Херцеговина неуспјешна држава.
Непостојање већинске идентификације са садашњом Босном и Херцеговином, у основи има неријешене међунационалне сукобе испољене у грађанском рату.
Неће их ни ријешити, јер не постоји неопходан квантум истовјетних погледа на заједничку будућност, што доводи до општег незадовољства и стагнације.
Чак и оно што је доскора било неспорно – европске интеграције, блиједи и уступа мјесто евроскептицизму.
Разлога је више – од дуготрајности пута ка пуноправном чланству са неизвјесном завршницом, до тешкоћа саме Европске уније и њених чланица.
У таквој ситуацији, Европска унија све више показује немогућност, па и неспремност на даље ширење, до даљњег, постављајући све бројније и нове услове, који се код потенцијалних кандидата, препознају као препреке.
Примјер је пресуда у предмету „Сејдић-Финци“ која је непотребно и бесмислено постављена као услов за „кредибилну апликацију за статус кандидата за чланство у Европској Унији.
УПОРЕДНИ ПРИКАЗ  од  2001 до  2005. и од  2006. до  2014. г.
Садржај 1. МАКРОЕКОНОМСКИ ПОКАЗАТЕЉИ  3
2. РАСТ ЦИЈЕНА 11
3. БРОЈ ЗАПОСЛЕНИХ У ЈАВНОМ СЕКТОРУ  13
4. ПЛАТЕ У ЈАВНОМ СЕКТОРУ   14
5. УЛАГАЊА ИЗ ЈАВНИХ ИНВЕСТИЦИЈА У     ПЕРИОДУ 2007-2014 18
6. УЛАГАЊА ИЗ РАЗВОЈНОГ ПРОГРАМА      РЕПУБЛИКЕ СРПСКЕ (РПРС) 19
7. ДРУМСКИ САОБРАЋАЈ   21
8. ПОЉОПРИВРЕДА   22
9. ПРИВРЕДА  23
10. ТУРИЗАМ   25
11. НАУКА И ТЕХНОЛОГИЈА   26
12. СТИПЕНДИЈЕ 27
13. СТУДЕНТСКИ СТАНДАРД  29
14. ПОРОДИЦА, ОМЛАДИНА И СПОРТ   30
15. ПЕНЗИОНЕРИ  33
16. БОРАЧКО-ИНВАЛИДСКА ЗАШТИТА  33
17. ИЗБЈЕГЛИЦЕ И РАСЕЉЕНА ЛИЦА   39
18. УДРУЖЕЊА ОД ЈАВНОГ ИНТЕРЕСА   40
19. ЗДРАВСТВЕНИ СЕКТОР  40
20. ЈЕДИНИЦЕ ЛОКАЛНЕ САМОУПРАВЕ  45
21. УНУТРАШЊИ ДУГ   46
22. ПРИВАТИЗАЦИЈА    48
УПОРЕДНИ ПРИКАЗ МАКРОЕКОНОМСКИХ ПОКАЗАТЕЉА, БУЏЕТСКИХ И ВАНБУЏЕТСКИХ ИЗДВАЈАЊА У РЕПУБЛИЦИ СРПСКОЈ ЗА ПЕРИОД 2001-2005. И 2006-2014. ГОДИНА
1. МАКРОЕКОНОМСКИ ПОКАЗАТЕЉИ
• Бруто домаћи производ (БДП)
Номинални бруто домаћи  производ је са 5,69 милијарди  КМ у 2005. години  повећан на 8,73 милијарде  КМ у  2014. години или за 53,3%.
Номинални бруто домаћи  производ по становнику је са  3.936 КМ у 2005. години  повећан на 6.189 КМ или за  57,2%.
•  Незапосленост
Од 2005. до 2008. просјечан број незапослених лица је смањен са 151.599 на 135.102 лица, односно, статистичка стопа незапослености је смањена са 38,5% на 34,3%.
Због утицаја свјетске економске кризе просјечан број незапослених је повећан у периоду од 2008. до 2012. године на 153.225 лица, односно статистичка стопа незапослености је повећана на 39,1%, али је њен раст био много мањи него у другим земљама региона.
Активним политикама на тржишту рада Влада Републике Српске успјела је да након 2012. просјечан број незапослених смањи на 147.733 лица (јун 2014. године), односно да статистичку стопу незапослености смањи за 1 процентни поен, односно на 38,1%.
Према томе, просјечан број незапослених, и поред свјетске економске кризе, је у 2014. години мањи за 2,6% у односу на 2005. годину, док је статистичка стопа незапослености у посматраном периоду мања за 0,4 процентна поена.
Ако посматрамо на мјесечном нивоу, број незапослених у Републици Српској је био највећи у октобру 2005. године и износио је 156.335 лица, најмањи је био у новембру 2008. године (132.098 лица), док у јуну 2014. године износи 145.938 лица.
• Просјечна исплаћена плата
Просјечна исплаћена нето плата у јуну 2014. године износи 837 КМ и већа је за 80,0% од просјечне исплаћене нето плате из 2005. године, која је износила 465 КМ.
• Пензијски систем
И поред тога што је због негативних демографских трендова дошло до значајног повећања учешћа популације пензионера (у односу на 2005. годину број пензионера је повећан за 30,0%), те смањења броја осигураних лица (у односу на 2005. годину број осигураних лица је смањен за 2,2%), на шта је утицала и свјетска економска криза, тако да је број осигураника у односу на број пензионера са 1,5 у 2005. години смањен на 1,13 у јуну 2014. године, најнижа пензија је повећана за 87,8%, односно са 90 КМ у 2005. години на 169 КМ у јуну 2014. године, док је просјечна самостална пензија повећана са 185 КМ (2005. године) на 169 КМ у јуну 2014. године.
Задржан је однос учешћа просјечне пензије у просјечној нето плати (око 40%), док је дошло до повећања учешћа најниже пензије у просјечној нето плати (са 19,4% на 20,2%), те у просјечној пензији (са 48,5% на 51,2%).
•  Спољна трговина
Обим спољнотрговинске размјене је у 2014. години већи за 75,6% у односу на 2005. годину.
Покривеност увоза извозом у 2014. години износи 56,9% и за 18,6 процентних поена је већа него у 2005. години када је озносила 38,3%.
Извоз за првих шест мјесеци 2014. године износи 1,31 милијарду КМ и већи је од укупног извоза у 2005. години, који је износио 1,13 милијарди КМ.
Учешће јавног и укупног дуга у БДП-у се смањује са 54,9%, односно 58,7% у 2005. години на 37,1%, односно 40,4% у 2008. години.
Међутим, након свјетске економске кризе и значајног смањења буџетских прихода, а са намјером да очува достигнути ниво јавних давања, те интензивира инвестициону активност, помогнуту кредитним средствима, долази до повећања учешћа јавног и укупног дуга у БДП-у на 43,3%, односно 53,7% у 2013. години.
Поред тога, учешће јавног и укупног дуга у БДП-у је и у 2013. години, након свјетске економске кризе, далеко испод нивоа на коме је било 2005. године, односно, учешће јавног дуга у БДП-у је мање за 11,6 процентних поена, док је учешће укупног дуга у БДП-у мање за 5,0 процентних поена него у 2005. години.
Према томе, према садашњем нивоу БДП-а (око 8,7 милијарди КМ) постоји простор за повећање јавног дуга за око једну милијарду КМ, односно укупног дуга за око 450 милиона КМ, да би се само достигао ниво задужености према БДП-у из 2005. године (С обзиром да се јавни дуг укључује у укупни, јасно је да повећање јавног дуга повећава и укупни, тако да је простор за повећање дуга на ниво из 2005. године ограничен укупним дугом, односно, износом од 450 мил. КМ).
2. РАСТ ЦИЈЕНА
У претходној табели израчунат је кумулативни (укупни) раст цијена за различите периоде, односно од неке базне године до јуна 2014. године.
Наведени израчун ће нам послужити касније да, наравно поједностављеном рачуницом, провјеримо да ли је номинална стопа раста неке од величина била већа или мања од кумулативног раста цијена.
Уколико је била већа, значиће да је дошло и од реалног раста посматране величине и обрнуто, уколико је била мања, закључићемо да је дошло до реалног смањења посматране величине.
Колона (4) показује да је кумулативни раст цијена у периоду 2004-2014. година износио 29,0%.
Колона (5) показује да је кумулативни раст цијена у периоду 2005-2014. година износио 22,6%.
Колона (6) показује да је кумулативни раст цијена у периоду 2006-2014. година износио 15,3%.
Колона (7) показује да је кумулативни раст цијена у периоду 2007-2014. година износио 14,0%.
Колона (8) показује да је кумулативни раст цијена у периоду 2008-2014.година износио 6,3%.
Колона (9) показује да је кумулативни раст цијена у периоду 2009-2014. година износио 6,8%.
Колона (10) показује да је кумулативни раст цијена у периоду 2010-2014. година износио 4,2%.
Колона (11) показује да је кумулативни раст цијена у периоду 2011-2014. година износио 0,3%.
Колона (12) показује да је кумулативно смањење цијена у периоду 2012-2014. година износило 1,8%.
Колона (13) показује да је кумулативно смањење цијена у периоду 2013-2014. година износило 1,8%.
3. БРОЈ ЗАПОСЛЕНИХ У ЈАВНОМ СЕКТОРУ
Укупан број запослених у јавном сектору, у просјеку, за период 2003-2005. година износио је 36.144 запослена, док је укупан број запослених у јавном сектору, у просјеку, за период 2006-2013. година износио 32.492, односно 10,1% мање у односу на просјек периода 20032005. година.
Просјечно учешће запослених у јавном сектору у укпном броју запослених у периоду 2003-2005. година је износило 15,2%, док је у периоду 2006-2013. година 13,1%.
4. ПЛАТЕ У ЈАВНОМ СЕКТОРУ
•  Укупан износ плата
Напомена: Министарство одбране је од 2005. године на нивоу БиХ, а у периоду 2001-2005. година за плате је укупно исплаћено 284,2 мил. КМ или 56,9 мил. КМ просјечно годишње.
У периоду од 2001-2005. година за плате у јавном сектору исплаћено је укупно 1.741,6 мил. КМ или 348,3 мил. КМ просјечно годишње, док је у периоду 2006-2014. година исплаћено 5.378,8 мил. КМ или 597,7 мил. КМ просјечно годишње, што је за 249,3 мил. КМ или 71,6% више у односу на просјек периода 2001-2005. година, по свакој години.
У периоду од 2001-2005. година за плате у високом образовању исплаћено је укупно 79,8 мил. КМ или 16,0 мил. КМ просјечно годишње, док је у периоду 20062014. година исплаћено 443,2 мил. КМ или 49,2 мил. КМ просјечно годишње, што је за 33,3 мил. КМ или 208,6% више у односу на просјек периода 2001-2005. година, по свакој години.
У периоду од 2001-2005. година за плате у средњем образовању исплаћено је укупно 149,3 мил. КМ или 29,9 мил. КМ просјечно годишње, док је у периоду 20062014. година исплаћено 645,0 мил. КМ или 71,7 мил. КМ просјечно годишње, што је за 41,8 мил. КМ или 139,9% више у односу на просјек периода 2001-2005. година, по свакој години.
У периоду од 2001-2005. година за плате у основном образовању исплаћено је укупно 384,1 мил. КМ или 76,8 мил. КМ просјечно годишње, док је у периоду 2006-2014. година исплаћено 1.495,0 мил. КМ или 166,1 мил. КМ просјечно годишње, што је за 89,3 мил. КМ или 116,3% више у односу на просјек периода 2001-2005. година, по свакој години.
У периоду од 2001-2005. година за плате у институцијама правосуђа исплаћено је укупно 190,6 мил. КМ или 38,1 мил. КМ просјечно годишње, док је у периоду 20062014. година исплаћено 609,7 мил. КМ или 67,7 мил. КМ просјечно годишње, што је за 29,6 мил. КМ или 77,7% више у односу на просјек периода 2001-2005. година, по свакој години.
У периоду од 2001-2005. година за плате у МУП-у исплаћено је укупно 361,5 мил. КМ или 72,3 мил. КМ просјечно годишње, док је у периоду 2006-2014. година исплаћено 1.192,4 мил. КМ или 132,5 мил. КМ просјечно годишње, што је за 60,2 мил. КМ или 83,3% више у односу на просјек периода 2001-2005. година, по свакој години.
У периоду од 2001-2005. година за плате у управи исплаћено је укупно 292,1 мил. КМ или 58,4 мил. КМ просјечно годишње, док је у периоду 2006-2014. година исплаћено 993,7 мил. КМ или 110,4 мил КМ просјечно годишње, што је за 52,0 мил. КМ или 89,0% више у односу на просјек периода 2001-2005. година, по свакој години.
•  Примјер појединачних плата по областима јавне управе
Напомена: Уз плате у јавном сектору у 2005. години су исплаћивани и топли оброк и регрес, тако да је у износ плата укључен и топли оброк и регрес, како би износи били упоредиви са нето платом у 2014. години, када нема топлог оброка и регреса, већ су исти саставни дио нето плате.
Нето плате запослених у образовању у 2014. години у односу на 2005. годину су веће између 90,1% (Професор у средњој школи) до 187,2% (Универзитетски професор – редовни).
Нето плате запослених у МУП-у у 2014. години у односу на 2005. годину су веће између 67,7% (Полицајац) до 138,5% (Начелник Управе - МУП).
Напомена: На плате у 2005. години поједини службеници су имали исплаћене и стимулације, које су произвољно одређене од стране непосредних руководилаца.
Коефицијент се састојао од основног коефицијента, коефицијента сложености посла и коефицијента на услове рада.
Нето плате запослених у управи (државни службеници) у 2014. години у односу на 2005. годину су веће између 27,3% (Стручни сарадник ССС) до 133,8% (Руководилац Одјељења).
С обзиром да је кумулативни раст цијена у периоду 2005-2014. година износио 22,6% (погледати дио „Раст цијена“), јасно је да су све плате запослених у јавном сектору, поред номиналног раста, имале и реални раст.
5. УЛАГАЊА ИЗ ЈАВНИХ ИНВЕСТИЦИЈА У ПЕРИОДУ 2007-2014. ГОДИНА
Укупна улагања из јавних инвестиција у периоду од 2007. до 30.07.2014. године износе 227,3 мил. КМ или у просјеку 28,4 мил. КМ годишње.
6. УЛАГАЊА ИЗ РАЗВОЈНОГ ПРОГРАМА РЕПУБЛИКЕ СРПСКЕ (РПРС)
•  Укупна улагања из Економско-социјалне компоненте (ЕСК) РПРС по областима
Укупно исплаћена средства за улагања из ЕСК РПРС у периоду од 2007. до 30.07.2014. године износе 596,3 мил. КМ за 291 пројекат или просјечно годишње по 74,5 мил. КМ.
Свеукупно је одобрено 611,5 мил. КМ, тако да је остало неисплаћено још 15,2 мил. КМ за пројекте који још увијек нису у потпуности завршени.
•  Укупна улагања из Привредно-развојне компоненте (ПРК) РПРС (Пласмани ИРБРС по кредитним линијама и пласмани у хартије од вриједности)
У периоду 01.01.2008. до 31.07.2014. године укупан износ уговорених кредита Инвестиционо-развојне банке Републике Српске (ИРБРС) по свим кредитним линијама и зајмовима износио је 1.188.971.956 КМ.
Поред тога, када је ријеч о пласманима у хартије од вриједности, на дан 31.07.2014. године, укупан промет ИРБРС је износио 322,4 мил. КМ. Од тога на укупну куповину се односи 88,3%, док се на продају односи 11,7% укупног промета.
7. ДРУМСКИ САОБРАЋАЈ
•  Улагања у аутопутеве (експропријација, изградња, реконструкција и одржавање)
Напомена: Подаци за период 2001-2008. година су доступни само у укупном износу, али не и по годинама.
Подаци за 2014. годину су представљали извршење за првих 6 мјесеци, па смо их помножили са 2, како би извршили процјену извршења до краја године (тако добијени подаци су значајно мањи од извршења за 2013. годину, тако да укупна улагања могу бити само већа).
Укупна улагања у аутопутеве у периоду 2001-2008. година износила су 197,2 мил. КМ, док су у периоду 2009-2014. година износила 499,5 мил. КМ.
У периоду 2001-2008. година просјечно, годишње, у аутопутеве је улагано по 24,6 мил. КМ, док је у периоду 2009-2014. година просјечно годишње улагано за 58,6 мил. КМ или 237,8% више, односно 83,3 мил. КМ по свакој години.
• Улагања у регионалне и магистралне путеве
Укупна улагања у регионалне и магистралне путеве у периоду 2001-2005. година износила су 258,8 мил. КМ, док су у периоду 2006-2014. година износила 1.015,0 мил. КМ.
У периоду 2001-2005. година просјечно, годишње, у регионалне и магистралне путеве је улагано по 51,8 мил. КМ, док је у периоду 2006-2014. година просјечно годишње улагано за 61,0 мил. КМ или 117,9% више, односно 112,8 мил. КМ по свакој години.
8. ПОЉОПРИВРЕДА
Укупно исплаћени подстицаји за пољопривреду у периоду 2001-2005. година износили су 116,3 мил. КМ, док су у периоду 2006-2014. година износили 649,1 мил. КМ.
У периоду 2001-2005. година просјечно, годишње, исплаћени су подстицаји за пољопривреду у износу од 23,3 мил. КМ, док је у периоду 2006-2014. година просјечно годишње исплаћивано по 48,9 мил. КМ или 210,1% више, односно по 72,1 мил. КМ по свакој години.
9. ПРИВРЕДА
v Подстицај извоза
Напомена: Од 2014. године Буџетом није планиран подстицај извоза, јер је уведен неопорезиви дио дохотка.
У периоду 2001-2005. година није било подстицаја за извоз.
У периоду 2006-2013. година укупно исплаћена средства  за подтицај извоза су износила 91,5 мил. КМ или 11,4  мил. КМ просјечно годишње,  а добило их је укупно  1.471 привредни субјект или по 184 привредна субјекта  просјечно годишње.
Суфинансирање предузећа из области текстила, коже и обуће
Напомена: Суфинансирање предузећа из области текстила, коже и обуће вршено је само у 2009. и 2010. години, након чега им је извршено умањивање основице за обрачун пореза на доходак и доприноса.
У периоду 2001-2005. година није вршено суфинансирање предузећа из области текстила, коже и обуће.
У периоду 2009-2010. година по основу суфинансирања предузећа из области текстила, коже и обуће укупно је исплаћено 8,2 мил. КМ или 4,1 мил. КМ просјечно по години за које је вршена исплата, а субвенцију су добила укупно 163 приврдна субјекта или у просјеку по 81 привредни субјект годишње.
• Подстицај запошљавању
У складу са Уредбом о подстицајима за запошљавање незапослених лица у Републици Српској („Службени гласник РС“, број 44/11 и 89/11) у 2012. години исплаћена су средства за 35 корисника у укупном износу од 2.003.500 КМ за запошљавање 871 радника.
Средства подстицаја износила су 2.500 КМ по једном новозапосленом раднику, а за запошљавање дјетета погинулог или несталог борца Војске Републике Српске 3.000 КМ.
10. ТУРИЗАМ
Напомена: Улагања у туризам обухватају: Текући грант за развој туризма (укључен Андићград), Трансфер ТОРС-у, Грант НП Сутјеска и Козара и Пројекат Шумска и планинска заштићена подручја за НП Сутјеска и Козара.
Укупна улагања у туризам у периоду 2001-2005. година износила су 629.472 КМ, док су у периоду 2006-2014. година износила 20,1 мил. КМ.
Просјечна годишња улагања у туризам у периоду 20012005. година износила су 125.894 КМ, док су просјечна годишња улагања у периоду 2006-2014. година износила 2,2 мил. КМ.
11. НАУКА И ТЕХНОЛОГИЈА
Укупна улагања у науку и технологију (без стипендија) у периоду 2003-2005. година су износила 5,5 мил. КМ, док су у периоду 2006-2014. година 34,5 мил. КМ.
У периоду 2003-2005. година, просјечно, годишње, у науку и технологију (без стипендија) улагано је по 1,8 мил. КМ, док је у периоду 2006-2014. година улагано по 3,8 мил. КМ, односно за 2,0 мил. КМ или за 109,4% више него што је просјечно годишње улагано у периоду 20032005. година.
12. СТИПЕНДИЈЕ
• Министарство просвјете и културе
Укупан износ стипендија Министарства просвјете и културе у периоду 2002-2005. година износио је 2,4 мил. КМ или 606.050 КМ просјечно годишње, док је у периоду 2006-2014. година укупан износ стипендија износио 16,4 мил. КМ или 1,8 мил. КМ просјечно годишње.
У периоду 2002-2005. година укупно је додијељено 2.318 стипендија или 580 стипендија просјечно годишње, док је у периоду 2006-2014. године укупно додијељено 8.750 стипендија или 972 стипендије просјечно годишње (67,8% више).
Просјечна годишња стипендија по студенту у периоду 2002-2005. година износила је 1.046 КМ, док је у периоду 2006-2014. година износила 1.876 КМ (79,3% више).
Стипендије Фонда др Милан Јелић
У периоду 2001-2005. година није било стипендија из Фонда др Милан Јелић.
У периоду од 2007-2013. године укупно исплаћене стипендије из Фондације др Милан Јелић (2007-2010. година) и Фонда др Милан Јелић (2011-2013. година) износиле су 7,1 мил. КМ или 1,0 мил. КМ просјечно годишње.
Укупно је исплаћено 1.436 стипендија или просјечно годишње по 205 стипендија.
Просјечна годишња стипендија по студенту је износила 4.942 КМ.
•  Спортске стипендије
Напомена: Спортске стипендије обухватају: стипендије перспективним спортистима, стипендије спортистима са инвалидитетом и стипендије потенцијалним олимпијским кандидатима.
У периоду 2001-2005. година укупно исплаћене стипендије спортистима износе 32.400 КМ или 6.480 КМ просјечно годишње (исплаћене су само у 2005. години).
У периоду 2006-2014. година укупно исплаћене стипендије спортистима износиле су 1,3 мил. КМ или 145.593 КМ просјечно годишње.
13. СТУДЕНТСКИ СТАНДАРД
У периоду 2002-2005. година није постојала буџетска подршка за смјештај и исхрану студената.
У периоду 2006-2014. година за смјешта и усхрану студената из Буџета Републике исплаћено је укупно 28,1 мил. КМ или 3,1 мил. КМ у просјеку годишње.
14. ПОРОДИЦА, ОМЛАДИНА И СПОРТ
•  Подстицај за запошљавање младих
У периоду 2001-2005. година није било директних подстицаја послодавцима за запошљавање младих.
У периоду 2006-2014. година укупни  директни  подстицаји  за запошљавање младих су износили  2,2 мил. КМ или  239.733 КМ просјечно годишње,  а запослено је укупно  750 младих или у просјеку годишње по 83 лица.
•  Субвенције каматних стопа за младе брачне парове
У периоду 2001-2005. година није било субвенционисања каматне стопе за младе брачне парове.
У периоду 2006-2014. година укупно исплаћене субвенције за каматне стопе за младе брачне парове су износиле 4,3 мил. КМ или 479.532 КМ просјечно годишње, а укупно је додијељено 1.853 субвенције или у просјеку годишње по 206 субвенција.
•  Фонд треће и четврто дијете
У периоду 2001-2005. година није било издвајања за Фонд треће и четврто дијете.
У периоду 2006-2014. година за Фонд треће и четврто дијете издвојено је укупно 7,1 мил. КМ или 789.722 КМ просјечно годишње.
•  Стамбено збрињавање породицама са 5 и више дјеце
У периоду 2001-2005. година није било издвајања за стамбено збрињавање породица са петоро и више дјеце.
У периоду 2008-2011. година за стамбено збрињавање породица са петоро и више дјеце укупно је издвојено 7,8 мил. КМ или 1,9 мил. КМ просјечно годишње, по години у којој је вршена изградња, од чега је изграђено 97 кућа.
•  Набавка уџбеника за одличне ученике основних школа од трећег до деветог разреда из породица са 4 и више дјеце
У периоду 2001-2005. година није било издвајања за набавку уџбеника за одличне ученике основних школа од трећег до деветог разреда из породица са 4 и више дјеце.
У периоду 2006-2014. година за набавку уџбеника за одличне ученике основних школа од трећег до деветог разреда из породица са 4 и више дјеце издвојено је укупно 1,1 мил. КМ или 125.863 КМ просјечно годишње.
15. ПЕНЗИОНЕРИ
Укупан Трансфер Фонду ПИО у периоду 2001-2005. година је износио 304,4 мил. КМ, док је у периоду 2006-2014. година износио 1.511,2 мил. КМ.
У периоду 2001-2005. година просјечан годишњи Трансфер Фонду ПИО је износио 60,9 мил. КМ, док је у периоду 2006-2014. година износио 167,9 мил. КМ, што је за 107,0 мил. КМ или за 175,8% више у односу на просјечан годишњи трансфер у периоду 2001-2005. година.
16. БОРАЧКО-ИНВАЛИДСКА ЗАШТИТА
•  Издвајања за инвалиднине (војне и цивилне инвалиднине)
Укупна издвајања из Буџета Републике за војне и цивилне инвалиднине у периоду 2001-2005. година износила су 486,3 мил. КМ, док су у периоду 2006-2014. година износила 1.356,8 мил. КМ.
У периоду 2001-2005. година, просјечно годишње је издвајано по 97,3 мил. КМ, док је у периоду 2006-2014. година просјечно годишње издвајано по 150,8 мил. КМ, што је за 53,5 мил. КМ или за 55,0% више него у периоду 2001-2005. година, по свакој години.
•  Стамбено збрињавање ППБ и РВИ од 1. до 4. категорије
Укупно утрошена средства за стамбено збрињавање породица погинулих бораца и ратних војних инвалида од 1. до 4. категорије у периоду 1997-2007. година је износило 52,8 мил. КМ, док је у периоду 2008-2014. година 68,3 мил. КМ.
У периоду 1997-2007. година просјечно годишње је утрошено 4,8 мил. КМ, док је у периоду 2008-2014. година годишњи просјек 9,8 мил. КМ, што је за 5,0 мил. КМ или за 103,0% веће у односу на просјек периода 1997-2007. година.
У периоду 1997-2007. година додијељено је 1.318 стамбених јединица и 1.200 корисника је добило неповратна новчана средства, односно, укупно је збринуто 2.518 породица, или 229 породица просјечно сваке године.
У периоду 2008-2014. година додијељено је 1.218 стамбених јединица и 2.849 корисника је добило неповратна новчана средства, односно, укупно је збринуто 3.777 породица, или 540 породица просјечно сваке године, што је за 311 породица више или за 135,7% у односу на просјечан број збринутих породица у периоду 19972007. година.
•  Борачки додатак
Напомена: Годишњи борачки додатак је уведен од 2007. године (исплата годишњег борачког додатка исплаћује се у првом кварталу текуће године за претходну годину), док је мјесечни борачки додатак уведен од 2012. године.
У периоду 2001-2005. година годишњи и мјесечни борачки додатак није постојао.
У периоду 2007-2013. година укупно исплаћени годишњи борачки додатак је износио 69,3 мил. КМ или 9,9 мил. КМ просјечно годишње, за године у којима је исплаћен.
У периоду 2012-2013. година укупно исплаћени мјесечни борачки додатак је износио 71,5 мил. КМ или 35,7 мил. КМ просјечно годишње, за године за које је исплаћен.
•  Накнада одликованим борцима
Напомена: Накнада одликованим борцима уведена је од 2007. године (накнада одликованом борцу исплаћује се у текућем кварталу текуће године за протеклу годину).
У периоду 2001-2005. година накнада одликованим борцима није постојала.
У периоду 2007-2012. година укупно исплаћене накнаде одликованим борцима су износиле 13,7 мил. КМ или 2,3 мил. КМ просјечно годишње, за године за које је исплаћена.
• Уплата доприноса за демобилисане борце
Напомена: За уплату доприноса демобилисаним борцима за повезивање стажа Влада Републике Српске (период 01.01.1996. до 29.09.2000.године) је у периоду од 2007. до 2010. године издвојила и уплатила Фонду ПИО 52,0 мил. КМ. У 2014. години планирају се средства у износу од 300.000 КМ у склопу одобреног ребаланса буџета за Фонд ПИО за 2014. годину.
У периоду 2001-2005. година уплата доприноса за демобилисане борце није постојала.
У периоду 2007-2014. година укупно уплаћени доприноси за демобилисане борце су износили 52,3 мил. КМ или 6,5 мил. КМ просјечно годишње.
•  Социјално збрињавање радника
У периоду 2002-2005. година укупно утрошена средства за социјално збрињавање радника су износила 18,6 мил. КМ, док су у периоду 2006-2014. година износила 154,9 мил. КМ.
У периоду 2002-2005. година, просјечно, годишње, за социјално збрињавање радника издвајано је по 4,7 мил. КМ, док је у периоду 2006-2014. година просјечно, годишње издвајано по 17,2 мил. КМ, односно за 12,5 мил. КМ или за 270,2% просјечно годишње више него у периоду 2002-2005. година.
•  Суфинансирање пројеката запошљавања и самозапошљавања незапослених бораца, ратних војних инвалида и дјеце из категорије породица погинулих бораца
У периоду 2001-2005. година укупно утрошена средства за суфинансирање пројеката запошљавања и самозапошљавања незапослених бораца, РВИ и дјеце из категорија ППБ су износила 7,9 мил. КМ, док су у периоду 2006-2014. година износила 67,6 мил. КМ.
У периоду 2001-2005. година за суфинансирање пројеката запошљавања и самозапошљавања незапослених бораца, РВИ и дјеце из категорија ППБ просјечно годишње је издвајано 1,6мил. КМ, док је у периоду 2006-2014. година просјечно годишње издвајано по 7,5 мил. КМ, што је за 5,9 мил. КМ или за 374,1% више у односу на просјечна годишња издвајања у периоду 2001-2005. година.
17. ИЗБЈЕГЛИЦЕ И РАСЕЉЕНА ЛИЦА
У периоду 2001-2005. година укупно уложена средства за породице избјеглих и расељених лица по свим основама (новчана помоћ, стамбено збрињавање, изградња инфраструктуре, намјенска издвајања, текући грантови) износила су 105,6 мил. КМ, док су у периоду 2006-2014. година износила 135,6 мил. КМ.
У периоду 2001-2005. година за породице избјеглих и расељених лица, у просјеку, годишње, је улагано по 21,1 мил. КМ, док је у периоду 2006-2014. година у просјеку годишње улагано по 15,1 мил. КМ, односно по 6,0 мил. КМ или 28,7% мање средстава просјечно, годишње него у периоду 2001-2005. година.
18. УДРУЖЕЊА ОД ЈАВНОГ ИНТЕРЕСА
Напомена: Додјела средстава Удружењима од јавног интереса је започела од 2007. године.
У периоду 2001-2005. година није било подршеке из Буџета Републике за Удружења од јавног интереса.
У периоду 2007-2014. година укупна подршка за Удружења од јавног интереса је износила 5,5 мил. КМ или 687.250 КМ просјечно годишње.
19. ЗДРАВСТВЕНИ СЕКТОР
•  Здравство
• Здравствено осигурање
20. ЈЕДИНИЦЕ ЛОКАЛНЕ САМОУПРАВЕ
•  Подршка буџетима
Напомена: Подршка укључује: Помоћ буџету неразвијених општина, Грантове неразвијеним општинама, Помоћи неразвијеним општинама, Трансфере неразвијеним општинама и Реалокације по Одлукама Владе.
Подршка буџетима јединица локалне самоуправе у периоду 2001-2005. година просјечно годишње је износила 2,1 мил. КМ, док у периоду 2006-2014. година просјечно годишње износи 3,0 мил. КМ или за 43,6% више у односу на годишњи просјек периода 2001-2005. година.
21. УНУТРАШЊИ ДУГ
•  Стара девизна штедња
Напомена: Стање је на дан 30.06.2014. године - У периоду 2001-2005. године није било ни емисија обвезница по основу старе девизне штедње, нити су вршене било какве исплате по том основу.
У периоду 2006-2014. година укупна вриједност емитованих обвезница за измирење старе девизне штедње је износила 441,2 мил. КМ, односно 49,0 мил. КМ просјечно годишње.
Укупне исплате за стару девизну штедњу у периоду 2006-2014. година су износиле 26,0 мил. КМ (2,9 мил. КМ просјечно годишње), од чега се 10,8 мил. КМ односи на готовинске исплате, а 15,2 мил. КМ на плаћања по доспјелим обвезницама.
• Ратна штета
Напомена: Стање је на дан 30.06.2014. године - У периоду 2001-2005. године није било ни емисија обвезница по основу ратне штете, нити су вршене било какве исплате по том основу.
У периоду 2006-2014. година укупна вриједност емитованих обвезница за измирење ратне штете је износила 318,9 мил. КМ, односно 35,4 мил. КМ просјечно годишње.
Укупне исплате за ратну штету у периоду 2006-2014. година су износиле 10,7 мил. КМ (1,2 мил. КМ просјечно годишње), од чега се 10,7 мил. КМ односи на готовинске исплате, а плаћања по доспјелим обвезницама до 30.06.2014. године није било.
22. ПРИВАТИЗАЦИЈА
• Број приватизованих предузећа по годинама
У периоду 1999-2005. година продано је 661 предузеће  (145 предузећа са вриједношћу државног капитала до  300.000 КМ,  469 предузећа са вриједношћу државног  капитала преко 300.000 КМ,  те 47 стратешких предузећа),  док је  у периоду 2006-2014. година продано 60 предузећа  (једно предузеће  са вриједношћу државног капитала  до 300.000 КМ,  30 предузећа са вриједношћу државног  капитала преко 300.000 КМ,  те 29 стратешких предузећа).
У периоду 1999-2005. година продано је укупно 91,7% од укупног броја приватизованих предузећа, док је у периоду 2006-2014. година продано преосталих 8,3% предузећа.
v  Структура прихода остварених приватизацијом државног капитала
Приватизацијом државног капитала у периоду 1999-2014. година остварен је укупан приход у износу од 1.727,9 мил. КМ, од чега се 1.546,0 мил. КМ (89,5%) односи на продају за готовину, док је 181,9 мил. КМ (10,5%) приход по основу продаје за стару девизну штедњу.
У периоду 1999-2005. година, остварен је укупан приход од приватизације државног капитала у износу од 207,4 мил. КМ, од чега се 26,5 мил. КМ (12,8%) односи на продају за готовину, док је 180,9 мил. КМ (87,2%) приход по основу продаје за стару девизну штедњу.
У периоду 2006-2014. година, остварен је укупан приход од приватизације државног капитала у износу од 1.520,5 мил. КМ, од чега се 1.519,6 мил. КМ (99,9%) односи на продају за готовину, док је 1,0 мил. КМ (0,1%) приход по основу продаје за стару девизну штедњу.
Ако анализу извршимо према начину плаћања, старом девизном штедњом је плаћено укупно 181,9 мил. КМ, од чега у периоду 1999-2005. година 180,9 мил. КМ (99,5%), а 1 мил. КМ (0,05%) је плаћен у периоду 2006-2014. година, док је готовином плаћено укупно 1.546,0 мил. КМ, од чега у периоду 1999-2005. година 26,5 мил. КМ (1,7%), а у периоду 2006-2014. година 1.520,5 мил. КМ (98,3%).
Према томе, од укупних средстава оставених приватизацијом (1.727,9 мил. КМ), у периоду 1999-2005. година остварено је 12,0% (продано 91,7% предузећа), а преосталих 88,0% средстава оставрено је у периоду 20062014. година (продано 8,3% предузећа).
НОВА ЕКОНОМСКА ПОЛИТИКА  ЗА ИЗЛАЗАК ИЗ КРИЗЕ ИЗБОРИ 2014.
Садржај  НОВА ЕКОНОМСКА ПОЛИТИКА ЗА ИЗЛАЗАК ИЗ КРИЗЕ 5
1. Неуспјели концепт транзиције у БиХ   5
2.  Већа улога Републике Српске у обликовању  економског система   7
2.1.
Повећање конкурентности домаће привреде    8
2.2. Јачање улоге прерађивачке индустрије   9
2.3. Развој ефикаснијег система иновација
9 2.4. Технолошка обнова индустрије   10
2.5. Конкуренција као општи амбијент пословања    10
2.6. Стратешко управљање развојем  умјесто волунтаризма   10
2.7. Дебирократизација односа привреда-држава и поједностављење пословања    11
2.8. Правна заштита пословања     12
2.9. Растерећење привреде    13
2.10. Унапређење пословног морала   14
2.11. Заоштравање пореске дисциплине  15
2.12. Елиминација корупције   16
2.13. Смањење обима сиве економије 16
2.14. Богатство пропорционално   опорезованом дохотку   17
2.15. Досљеднија контрола трансферних цијена и пословања повезаних лица   17
2.16. Транспарентност јавне потрошње   18
2.17. Подстицање запошљавања и елиминација  „рада на црно“  19
2.18. Претварање Српске у пожељну дестинацију за инвестиције   20
2.19. Промовисање предности инвестирања у РС  21
2.20. Јефтинија и ефикаснија држава  22 АГРАРНИ СЕКТОР ОД 2014. ДО 2018.  24
1. Основни принципи и правци развоја    24
2. Пољопривреда    30
3. Водопривреда   32
4. Шумарство   33
ЗАШТИТА ПОЉОПРИВРЕДНЕ ПРОИЗВОДЊЕ   34
НОВА ЕКОНОМСКА ПОЛИТИКА ЗА ИЗЛАЗАК ИЗ КРИЗЕ
1. Неуспјели концепт транзиције у БиХ
Основу транзиционе стратегије за Босну и Херцеговину (БиХ) поставила је међународна заједница.
Међутим, скоро деветнаест година послије закључења мира  јасно је да у БиХ тржиште није успјело  апсорбовати ресурсе  и обезбиједити економску самоодрживост, а демократија  није успоставила институције по мјери економских,  социјалних и политичких противрјечности БиХ.
Тиме је  основни концепт транзиције, постављен од међународне  заједнице, доживио неуспјех у БиХ.
Економска криза значајно је промијенила токове у свјетској привреди, бацила је сумњу на многе концепције развоја, укључујући и неке од оних које су препоручене земљама у транзицији.
Све више земаља у свијету преиспитује властите стратегије развоја, зазирући од стихије глобалне економије.
Mале и неразвијене земље подносе несразмјерно велики терет економске кризе.
Најразвијеније западне земље од почетка кризе до данас значајно су промијениле свој однос према малим земљама.
За мале земље више готово и нема било каквих повластица, а све су јачи притисци на њих да потпуно отворе своја тржишта и одустану од посебних олакшица за стране инвеститоре.
Очито, вријеме је да се траже нови правци ефикасније употребе расположивих ресурса и рјешавања нагомиланих социјалних и економских проблема.
Политичка криза у БиХ све више се одражава и на ширење већ присутне економске кризе.
Као земља са врло лошим кредитним рејтингом, у времену када су инвеститори јако осјетљиви на повећање ризика инвестирања, БиХ представља лоше окружење за борбу против посљедица глобалне економске кризе и реализацију властитих развојних циљева.
Због тога, принуђени смо да стално трагамо за мјерама које ће очувати стабилност економских и социјалних односа у Републици Српској.
Концепт транзиције за БиХ који је понудила међународна заједница не даје резултате, структурни поремећаји економије у БиХ се продубљују, живот становништва се не поправља, европска перспектива земље је потпуно неизвјесна.
И поред снажних удара економске, социјалне и политичке кризе не постоје иницијативе које би понудиле нову перспективу.
Велики број људи, поготово младих, више не вјерује да им БиХ може понудити перспективну будућност.
Сви постајемо таоци једног концепта који не функционише.
Очито је да је крајње вријеме за покретање новог круга реформи, али реформи које ће дати шансу знању, иновацијама, предузетништву и конкуренцији.
У том смислу, Република Српска, у оквирима својих надлежности, треба приступити преиспитивању законодавног оквира, мијењању и доношењу нових закона којима ће се радикално и убрзано промијенити пословно окружење и дати нови подстицаји инвестицијама.
Свако одлагање или ишчекивање да са нивоа БиХ дођу спасоносне иницијативе може привреду одвести у потпуни колапс.
Међународне економске околности намећу да морамо повећати конкурентност домаће привреде и продуктивност домаће радне снаге.
У таквим околностима морамо трагати за властитим начином прилагођавања и јачања домаће привреде, како бисмо обезбиједили повећање инвестиција, повећање запослености и брже и правичније рјешавање социјалних проблема, те распоред терета кризе према економској снази.
Не можемо очекивати да нам рецепт за излазак из кризе да ММФ и Свјетска банка.
Њихови савјети су добродошли, али ми морамо бити у позицији да боље разумијемо наше стање и бити способни да понудимо мјере прилагођене прогресивном мијењању тог стања.
Да би побољшала економско стање, Република Српска ће приступити провођењу широког круга реформи којима ће у новим околностима даље побољшавати пословно окружење и давати подстицаје новим инвестицијама.
Истина, то неће бити лако с обзиром на чињеницу да је кредитни рејтинг БиХ јако лош.
2. Већа улога Републике Српске у обликовању економског система
И у економској сфери РС мора напуштати позицију таоца неефикасних и нефункционалних институција БиХ и приступити измјени законодавног оквира којим се дефинишу услови пословања у циљу увођења најбољих рјешења и примјене верификованих добрих искустава из других земаља, с циљем дефинисања пословног амбијента стимулативног за инвестиције, запошљавање, убрзавање европских интеграција, примјену модерних технологија и повећање извоза.
Циљ треба бити претварање Републике Српске у једну од најпожељнијих дестинација за инвестиције.
Глобализација је наметнула, а економска криза додатно појачала конкуренцију између земаља у стимулативности пословног окружења за стране инвеститоре.
Данас, када је потребно стимулативније пословно окружење за стране инвеститоре, међународна заједница нема велики интерес, а могло би се рећи ни потребни ауторитет, за провођење новог круга реформи.
То је разлог више због кога ће Република Српска, у оквиру својих надлежности, иницирати и проводити реформе како би побољшала пословно окружење за домаће и стране инвеститоре.
У складу са новим изазовима економских реформи и новом, снажнијом улогом Републике у њиховом креирању и провођењу, приступиће се и реструктурирању институција у циљу јачања њихових капацитета, а посебно у циљу јачања правне државе у пословној сфери, затим брзог, јефтиног и транспарентног начина провођења закона.
Такође, кроз реформу институција понудити јефтине и квалитетне јавне услуге и добра који су значајни за унапређење пословања.
Посебну пажњу посветити државним подстицајима привреди.
2.1. Повећање конкурентности домаће привреде
Напуштањем концепта неуспјеле транзиције у БиХ, Српска ће се окренути новој економској стратегији.
То значи интегрисање ресурса, знања, технологије и тржишта, односно модерна стратегија реиндустријализације која ће зауставити деиндустријализацију, побољшавати привредну структуру, подстицати иновације, образовање чинити селективнијим, интегрисати науку и привреду и отварати нова и добро плаћена радна мјеста.
У новим околностима пословања, само дизањем конкурентности домаће производње Српска може изградити економску самоодрживост, управљати властитим развојем, господарити властитим ресурсима, повећати запосленост и стандард становништва.
Република Српска ће стимулисати произвођаче да у садашњу производњу уносе више фазе прераде, односно да стварају врједнији и конкурентнији производ.
Од наших предузећа не можемо очекивати да у релативно кратком временском периоду произведу врхунске производе или постану конкуренти водећим произвођачима у свијету.
Наша стратегија треба бити: данас произведи производ врједнији и бољи него што си произвео јуче! Тиме ћемо из дана у дан имати више радних мјеста, конкурентнију индустрију, бољу позицију на свјетском тржишту и повољнију структуру БДП.
2.2. Јачање улоге прерађивачке индустрије
Република ће јачати улогу прерађивачке индустрије и њене конкурентности, чиме ће доћи до успостављања стабилније привредне структуре и повољније структуре БДП.
Прерађивачка индустрија ствара нова радна мјеста која захтијевају образоване и добро обучене раднике, затим захтијева технолошка рјешења, иновације производа и комплекснији приступ тржишту и укупном пословању, тако да она постаје основа разуђеног развоја великог броја дјелатности.
Уз добру политику подстицања конкурентности, прерађивачка индустрија може концентрисати добро плаћена радна мјеста.
2.3. Развој ефикаснијег система иновација
Изградња иновационог система који подразумијева далеко већи степен повезаности привреде, универзитета и научноистраживачких организација, уз финансијску подршку државе.
Иновације требају постати основа трајне конкуретности привреде, али и мјера успјешности образовања, науке и облика сарадње привреде, науке и државних институција.
2.4. Технолошка обнова индустрије
Саставни дио реиндустријализације биће и стратегија технолошке обнове домаће индустрије.
Држава ће се одрећи свих дажбина везаних за увоз машина и опреме за индустрију и ослободити опорезивања реинвестирану добит у набавку опреме и машина за потребе индустрије и повећање њене конкурентности.
Саставни дио стратегије технолошке обнове мора бити и поштивање стандарда којима се штити здравље људи, запослених и природна околина.
2.5.Конкуренција као општи амбијент пословања
Због стабилности економског система, односно да бисмо имали више посла и боље живјели, повећати значај прерађивачке индустрије у БДП,
одрећи се услуга негативно селектованих инвеститора у процесу приватизације,
одупријети се покушајима тајкунизације привреде и латифундизације пољопривреде,
увести конкуренцију на тржишту рада,
темељно реформисати образовање и образовне инситуције,
прихватити да нам држава буде правна држава уз услов да буде много ефикаснија и јефтинија.
2.6. Стратешко управљање развојем умјесто волунтаризма
Велика улога политике у управљању развојем и управљању привредом, која је на овим просторима готово традиционална, није дала добре резултате.
Нови концепт развоја, заснован на подизању конкурентности, подразумијева напуштање концепта волунтаристичке транзиције и отварање развојних проблема земље пред инвеститорима и становништвом.
Усвојити стратегију реиндустријализације која ће представљати визију промјене привредне структуре, подизања конкурентности, трајнијег уређења међусекторских односа, коришћења властитих ресурса, успостављања новог концепта мотивације, успостављања новог односа државе и привреде, као и новог начина примјене науке и сарадње научних институција и компанија.
2.7. Дебирократизација односа привреда-држава и поједностављење пословања
Нови круг реформи подразумјева скраћивање и поједностављење свих административних облика комуникације државе и привреде, од оснивања предузећа до предаје пословних извјештаја.
Привреда није пратилац администрације, него обрнуто, државна администрација мора да прати тенденције у привреди и да јој олакшава функционисање.
То значи политика стабилних трошкова пословања, укључујући и растерећење привреде од неких намета.
Начин доношења и мијењања прописа се мора промијенити.
У том процесу партнери власти морају постати привреда и синдикати.
Држава мора дефинисати стабилно и подстицајно привредно окружење, послодавци морају дати добре предузетничке идеје, одабрати адекватну технологију и обезбједити добро управљање, а радници дати рад високе продуктивности.
Последњих година РС је унаприједила амбијент за пословање и оснивање предузећа.
Међутим, чињеница да имамо недовољно страних инвестиција обавезује нас да стално радимо на унапређењу пословања у Српској и да примјењујемо најбоља искуства других земаља.
У том смислу, потребно је: Наставити усавршавање уведеног једношалтерског („onestop shop“) система регистрације предузећа како би се процес регистрације још поједноставио и вријеме регистрације скратило.
Скратити вријеме и поједноставити процедуру добијања радних дозвола за иностране предузетнике.
Са  страним инвеститорима радити на основу потписивања писма намјера које би представљало оквирне обавезе за инвеститора и Републику и њене институције.
Поједноставити поступак добијања радних дозвола за иностране стручњаке у току извођења инвестиције и обуке домаће радне снаге и ускладити цијели процес са писмом намјера (број радних дозвола, вријеме издавања, услови издавања и слично)
Правним средствима штити инвеститоре, посебно имовину и извршење уговорених обавеза.
Одржавамо релативно ниску цијену електричне енергије, да дајемо гаранције о стабилности цијена домаћих ресурса значајним инвеститорима, затим да одржавамо стабилно пореско оптерећење, и да редукујемо квазипореска оптерећења.
2.8. Правна заштита пословања
Посебну пажњу посветити правној сигурности пословања.
Држава мора врло ригорозно и врло оштро заштити права повјерилаца.
Нема ефикасне економије у којој држава штити дужнике.
Извршење уговорених обавеза је механизам преко кога функционише модерна привреда.
Држава мора истрајати на убрзавању судских поступака којима се обезбјеђује извршење уговорених обавеза, те на провођењу санкција према онима који крше пословни морал и доприносе прекиду континуитета пословања, чиме се угрожава економски систем у цјелини.
2.9. Растерећење привреде
У условима либерализоване трговине, домаћа производња се најбоље штити добрим условима привређивања.
Иако су учињени почетни напори у побољшању пословног амбијента, он је још увијек недовољно стимулативан и посебно недовољно сигуран.
Пореске стопе су, релативно, међу најнижим у Европи, порески систем је доста хармонизован са Европском унијом, али опстао је читав систем квази пореза (такси, накнада, наметнутих скупих услуга, цертифицирања, извјештаја, дозвола, потврда, увјерења) које су наметнуле општине, БиХ, па чак и удружења грађана.
Такође, учесталост обнављања одређених административних процедура и кратки рокови важења прибављених увјерења, дозвола, цертификата и слично, додатно повећавају трошкове пословања.
Иза високих цијена одређених услуга које се наплаћују од привреде и становништва често стоји привилегован положај одређених професија, чије је тржиште услуга у развоју, тако да нема одговарајуће конкуренције и природно је да кориснике тих услуга штити држава контролом цијена.
Технолошки заостала привреда, изложена снажној конкуренцији продуктивнијих привреда, не може опстати у таквим условима ни на домаћем тржишту, а камо ли постати конкурентна на свјетском тржишту.
Урадити комплексну анализу свих непореских оптерећења (која нису прописана пореским законима), размотрити њихову оправданост, учесталост плаћања, висину цијене и све непродуктивне намете смањити или елиминисати.
Мјере за растерећење привреде извести из свеобухватне функционалне анализе свих намета које плаћа привреда и становништво.
За сваки намет мора се знати ко га је донио, којим актом је уведен, који су циљеви, какви се ефекти постижу, да ли мора бити у датом износу, колико често се морају подносити одређена документа, да ли су таксе за њихово издавање оправдане, да ли су цијене неких обавезних услуга превисоке и слично.
На основу овакве анализе поставити систем мјера за растерећење привреде и становништва и сачинити план растерећења са јасним ефектима.
Овај план треба бити свеобухватан, како би се истовремено анализи подвргли сви облици оптерећења привреде и становништва и како би се синхронизованом акцијом успоставио нови, нижи, ниво оптерећености, а да се, при томе, не угрози функционисање институција.
Унапређење пословања подразумијева систем мјера изведен из те анализе, за скраћивање и поједностављивање свих административних процедура за привреду, стране инвеститоре и становништво.
2.10.Унапређење пословног морала
Растерећење привреде подразумијева да и привреда, упоредо са смањењем оптерећења, повећава допринос економској и социјалној стабилности Републике.
Република Српска је спремна да се одрекне дијела јавних прихода у корист привреде и да из буџета инвестира у стварање бољих услова пословања.
Међутим, Република се не треба одрицањем јавних прихода трошити јавни новац и покривати трошкове лошег пословања, промашене инвестиције предузећа и богаћење власника предузећа.
Српска ће у партнерском односу уредити пословање по највишим стандардима који вриједе у Европи и у Региону, али зато предузећа морају на тржишту остваривати резултате.
Предузећа се морају прилагођавати новим условима пословања, примјењивати нове технологије, освајати нове производе, извозити на нова тржишта, запошљавати људе и ресурсе.
Такође, Српска жели да види банке, осигуравајућа друштва и трговинске ланце као дио свог економског система, као субјекте који преузимају ризик пословања, који су партнери домаће привреде, који подстичу развој, доприносе интегрисању тржишта Српске у шире тржиште.
2.11. Заоштравање пореске дисциплине
Порески обвезници дугују Републици Српској више од половине годишњег буџета Српске, тако да политика растерећења привреде треба истовремено бити праћена са оштријом политиком наплате јавних прихода и рестриктивнијим условима за репрограмирање пореских обавеза.
У циљу транспарентности и вођења политике равномјерног распореда терета кризе, водиће се слиједећа политика репрограма пореских обавеза:
Податке о највећим дужницима и о репрограмираним обавезама учинити јавним.
Не могу подаци о дуговању јавног новца бити тајна.
Код  приватизованих предузећа и предузећа са већинским државним капиталом, којима је одобрен репрограм пореских обавеза или која траже репрограм, урадити ревизију пословања са повезаним лицима, са посебним освртом на трансферне цијене.
Услове за репрограм, посебно за репрограм обавеза према фондовима редефинисати и заоштрити, те, ако је неизбјежно репрограмирање и обавеза по доприносима, увести обавезу да држава из буџета уплаћује фондовима обавезе које је репрограмирала.
Тако би дужнички однос био директнији и правно чистији.
Онај ко одобрава одлагање обавезе, нормално је да обештети оне којима је тиме приход ускраћен.
Одобравању репрограма пореза и доприноса требала би претходити детаљна контрола пословања пореског дужника и стручна процјена о могућностима његовог опоравка.
Такође, морала би постојати стручна оцјена о могућности покривања дуга имовином дужника.
2.12. Елиминација корупције
У друштвима у којима су проведене својинске реформе и формално уређен слободни приступ ресурсима, корупција представља највеће ограничење слободној употреби ресурса.
Корупција фаворизује оне које тржиште никада не би фаворизовало или би их искључило из права на употребу ресурса.
Корупција претвара губитак у добитак, губитника у фаворита, а мафију у предузетнике.
Цијена учинка корупције је нижа ефикасност употребе расположивих ресурса.
Економски систем треба бити стимулативан за легално пословање, легално посједовање имовине, легално стицање богатства и легално ступање у облигационе односе.
Корупција искривљује информације о свим овим процесима.
Због тога је уклањање корупције један од најзначајнијих потеза у ослобађању ресурса у садашњој фази развоја.
Република Српска ће наставити борбу против корупције провођењем мјера и промјеном прописа, усвајајући највише стандарде ЕУ.
Посебну пажњу посветити сузбијању корупције у јавним набавкама, потрошњи јавног новца и остваривању функција државних органа и институција.
2.13. Смањење обима сиве економије
Низак стандард становништва, корупција и висока незапосленост, утицали су у ратним и послијератним годинама на стварање снажног сектора «сиве економије».
«Сива економија», усљед недостатка развоја и ниске економске ефикасности, постала је својеврсни «социјални програм».
С обзиром на релативно висок степен сиве економије и корупције, те потенцијално значајну условљеност ове двије појаве, борба против корупције мора почети од утврђивања њихове међузависности, те дефинисања система мјера којима ће се обе сузбијати, водећи рачуна о смјеру њихове међузависности.
У противном, вријеме и новац ће се трошити на сузбијање посљедица, а узроци ће се и даље аутономно развијати.
Сектор сиве економије мотивисан је да „инвестира“ у ширење корупције.
Елиминација само једне снаге, корупције или сиве економије, неће побољшати алокацију ресурса.
Корупција и сива економија су често само двије стране истог проблема.
Ризик бављења једном или другом мора бити подједнак.
2.14. Богатство пропорционално опорезованом дохотку
Eфикасан метод сузбијања корупције и сиве економије је врло једноставан.
Сво богатство којим располаже било који грађанин мора имати своје поријекло које може бити из два извора: наслиједство и (или) доходак.
Према важећим законима РС, сав доходак сваког грађанина мора бити пријављен Пореској управи.
Према томе, контролом дохотка Пореска управа контролише стицање богатства.
Једноставним поређењем пријављеног дохотка и имовине грађанина утврђује се покриће имовине приходима.
Имовина која нема покриће у опорезованом дохотку је предмет одузимања.
Континуирано вођење овакве политике и информисање јавности о резултатима рада Пореске управе повећаће транспарентност пословања, смањити сиву економију и корупцију.
2.15. Досљеднија контрола трансферних цијена и пословања повезаних лица
Велики број приватизованих предузећа у стечају, често незадовољство малих акционара пословањем одређених предузећа, примједбе на рад ревизорских кућа и неуједначена профитабилност одређених фаза производње у истом технолошком ланцу, дају довољно повода да се посебна пажња посвети проблему пословања повезаних лица и трансферним цијенама.
У том смислу, потребно је провести неколико мјера: У  предстечајном поступку приватизованих и државних предузећа провести ревизију пословања предузећа са повезаним лицима и испитати трансферне цијене у њиховим трансакцијама.
Прије преузимања било ког предузећа од стране Владе обавезно урадити ревизију пословања са повезаним лицима и анализу трансферних цијена.
Увести обавезу за ревизорске куће да при ревизији пословања акционарских друштава и банака обавезно обраде пословање са повезаним лицима и примијењене трансферне цијене.
Пооштрити казнену политику за манипулације повезаних лица и злоупотребе трансферних цијена.
Предвидјети казне за ревизорске куће које у својим извјештајима нетачно приказују пословање са повезаним лицима и трансферне цијене.
Тиме ће се бавити посебно обучен специјализовани тим пореских инспектора за контролу пословања повезаних лица и трансферне цијене.
2.16. Транспарентност јавне потрошње
Унапређење транспарентности подразумијева провођење једноставног принципа: ко год жели да троши јавни новац мора бити спреман да јавности поднесе рачун за сваку потрошену марку.
Ко није спреман на то, нема шта тражити у државним институцијама и јавним предузећима.
Тај принцип ћемо провести до краја.
Транспарентним трошењем јавног новца, транспарентним провођењем јавних набавки и давањем под концесије државних ресурса, ојачаћемо интерес инвеститора.
Унапређење транспарентности подразумијева укидање било каквог привилегованог статуса за предузећа, банке, осигурајавајуће куће, фондове или било коју другу установу.
Транспарентним трошењем јавног новца ставити до знања јавности и потенцијалним инвеститорима да смо чврсто опредијељени против тајкунизације и колонизације Републике и појединих сектора њене индустрије.
Мора бити јасно да је Република Српска опредијељена за развој пословног сектора у коме се опстаје на основу конкурентности верификоване на тржишту, а не на основу било каквих привилегија.
2.17. Подстицање запошљавања и елиминација „рада на црно“
Висока незапосленост и перцепција високог степена „рада на црно“ представљају један од основних економских и социјалних проблема Српске.
Очување радних мјеста, али још више повећање броја нових радних мјеста.
Ослободити се наслијеђених предрасуда о запошљавању и кренути у процес обликовања транспарентног тржишта рада које привреди обезбјеђује продуктивну радну снагу, а радницима сигурне и добро плаћене послове.
У овом моменту, развој конкуренције на тржишту рада може дати већи допринос запошљавању и заштити права радника него разни државни подстицаји запошљавању и државно гарантовање права радника.
Слаба привреда, а тиме и држава, не могу заштити права радника и обезбједити запослење.
Циљ је привлачење инвеститора.
Нажалост, ми смо мало тржиште, смјештено у нестабилан политички простор, чиме је борба за привлачење инвеститора много тежа него у другим земљама.
Због тога ће, као алтернативни начин подстицања запошљавања, Српска измијенити прописе о запошљавању, порезима и доприносима тако да послодавац својим повећањем запослености сам себи креира подстицај: што више запосли радника, ефективна цијена радне снаге му је нижа, односно директно остаје више новца предузећу.
У циљу стварања повољнијих услова за запошљавање и дестимулисање „рада на црно“ корисно би било увести слиједеће олакшице за послодавце који запошљавају нове раднике:
Ослобађање од плаћања пореза на доходак за новозапослене раднике у трајању од три године.
Непријављивање  радника третирати као утају пореза, а не само као прекршај Закона о раду.
Ослобађање од плаћања доприноса за здравствено осигурање у периоду од три године за новозапослене раднике који су здравствено осигурани преко Завода за запошљавање Републике Српске.
Подстицати  самозапошљавање и оснивање породичних фирми
2.18. Претварање Српске у пожељну дестинацију за инвестиције
Идентификовати најнапреднија рјешења подстицања инвестиција у свијету, анализирајући властито законодавство, извршити селекцију прихватљивих рјешења и извршити измјену закона.
Посебну пажњу треба посветити областима за које су страни инвеститори најзаинтересованији као што су: врсте, услови регистрације и процедура регистрације предузећа; начин регулисања и коришћења права интелектуалне својине; опорезивање корпорација (пореска основица, пореска стопа, услови трансфера добити); опорезивање дохотка странаца; третман „појединаца са великим нето богатством“; дозволе за боравак и рад странаца, признавање диплома и других докумената; функционисање финансијског тржишта; однос према хеџ фондовима; слободне зоне; споразуми о избјегавању двоструког опорезивања; банкарска и пореска тајна; употреба интернета у пословне сврхе (регистрација предузећа, електронско трговање, игре на срећу).
Анализирати унапређење пословног окружења и стимулисање страних инвеститора које проводе друге земље.
У низу мјера за које су заинтересовани страни инвеститори могу бити и оне које земљу могу одвести на „црну листу“.
Због тога је важно да се врло пажљиво бирају мјере које ће бити регулисане домаћим законодавством, односно да се прихвате само оне мјере које су у складу са међународним стандардима којима је уређено легално пословање.
2.19. Промовисање предности инвестирања у РС
Предности и услови инвестирања у РС треба да се промовишу.
Мрежа представништава РС у свијету треба бити један од носилаца те промоције.
Поред осталог, успјешност рада представништава РС и свих људи који раде на привредној сарадњи путем министарстава и Коморе треба да се доводи у везу са доприносом успостављању привредне сарадње и инвестицијама у Српској.
Потребно је: унифицирати  и актуелизовати информације о предностима инвестирања и начину инвестирања у Српску из угла страног инвеститора,
утврдити јединствен начин њиховог презентовања путем представништава Републике и других институција,
унифицирати податке о ресурсима и потенцијалним пројектима у Српској и презентовати их иностраним инвеститорима,
обезбиједити средства за учешће домаћих произвођача на међународним сајмовима, изложбама и пословним форумима.
2.20. Јефтинија и ефикаснија држава
Подизање конкурентности привреде и промјена привредне структуре подразумијевају подршку ефикасне и, по трошковима, јефтине државе.
Са тог аспекта, у садшњој развојној фази Републике Српске реформа институција требала би бити усмјерена у три правца:
Успостављање ефикасних и јефтиних институција с циљем повећања доприноса институција рјешавању социјалноекономских проблема и смањења јавних трошкова којима су оптерећени привреда и становништво.
Ово се односи и на институције БиХ, гдје ће се представници Републике у заједничким органима залагати за рационалније, транспарентније, ефикасније, функционалније и јефтиније заједничке институције, а њихову потрошњу везивати за допринос који су дале укупном развоју и развоју РС.
Успостављање новог система државних подстицаја који би се све више огледао у подршци јачању конкурентности домаћих предузећа, а све мање на државним трансферима привреди.
Очито је и у овој области да конкурентност најбоље штити привреду.
Због тога, све више земаља мијења стратегију подстицања пољопривредне и индустријске производње.
Све више се користе методе подстицања којима се повећава конкурентност производње.
Везивање постојања и развоја институција за њихов допринос повећању конкурентности домаћих ресурса (допринос слободном приступу ресурсима, допринос развоју иновативности, допринос примјени науке у производњи, допринос конкурентности образовања и стварању конкурентне радне снаге).
Овај принцип се односи на све институције Републике, али и институције БиХ.
АГРАРНИ СЕКТОР ОД 2014. ДО 2018.
1. Основни принципи и правци развоја
Сектор пољопривреде ће и даље бити у врху приоритета развоја привреде Републике Српске.
Прво, кроз пољопривредну производњу најбрже и најефикасније се могу искористити природни ресурси на располагању и кроз процес производње створити нова вриједност и сировинска основа за развој индустрије и других привредних грана.
Друго, кроз процес развоја пољопривреде доприноси се развоју руралних подручја која заузимају преко 90% територије Републике Српске и у којима живи преко 80% становништва.
Да би пољопривреда могла бити водећа грана развоја како руралних подручја тако и привреде Републике Српске, истовремено обезбиједити ревитализацију сектора прехрамбене индустрије у циљу постизања већег нивоа финализације пољопривредних производа.
Политику развоја пољопривреде фокусирати на повећање продуктивности и ефикасности пољопривредне производње и достизање нивоа развијених земаља.
Развој пољопривреде заснивати на следећим принципима: Развој пољопривреде ослоњен на расположиве природне ресурсе;
Интензивирање и модернизација пољопривреде као основ развоја конкурентности у сектору;
Повећање додане вриједности из пољопривреде кроз повећање степена финализације;
Развој производних ланаца и тржишних веза у сектору производње, откупа, прераде и потрошње пољопривредних производа;
Стандардизација производње и прераде као основ за унапређење квалитета пољопривредних производа;
Уважавање основних принципа Заједничке аграрне политике Европске уније, као и спољнотрговинских споразума и режима;
Повећање извора и обима финансирања развоја пољопривреде;
Политика финансирања првенствено усмјерена на инвестиције и дугорочни развој сектора пољопривреде;
Предузимање мјера заштите од елементарних непогода и прилагођавање утицајима климатских промјена;
Политика управљања пољопривредним земљиштем заснована на принципима укрупњавања посједа и интензивирања производње;
Развој пољопривредних газдинстава као производних јединица у пољопривреди;
Повезивање институција у сектору пољопривреде у јединствен аграрни систем;
Уређење спољнотрговинског пословања и заштита домаће пољопривредне производње;
Израда Стратешког плана развоја пољопривреде и руралних подручја до 2020.
године је у завршној фази са јасним циљевима развоја сектора.
Циљеви и главне мјере предвиђене новим стратешким оквиром односе се на: 1.  Обезбјеђење стабилности дохотка и повећање обима и продуктивности пољопривредне производње кроз: поједностављење система подстицаја и прелазак на подстицај по јединици производње;
повећање укупног нивоа издвајања за подстицање пољопривреде;
увођење ефикасније контроле у остваривању подстицајних средстава;
обезбјеђење подршке прерађивачима за откуп домаћих пољопривредних производа;
повећање продуктивности производње кроз већа улагања и примјену науке у пољопривреди;
јачање институционалне подршке пољопривредним произвођачима;
јачање конкурентности сектора пољопривреде кроз повећање нивоа инвестиција у модернизацију, специјализацију и укрупњавање односно повећање обима производње;
улагања у системе за наводњавање и одводњавање, обновљиве изворе енергије;
искориштавање предприступних фондова Европске уније у сврху суфинансирања инвестиција.
Повећање степена тржишности и финализације пољопривредне производње кроз: стандардизацију и сертификацију производње у складу са захтјевима тржишта; развој система откупа и прераде али и директне продаје пољопривредних производа; инвестирање у прехрамбену индустрију; подршка хоризонталном и вертикалном увезивању субјеката у пољопривреди;
подршка валоризацији традиционалних пољопривредних производа.
Одрживо управљање природним ресурсима и ублажавање посљедица климатских промјена кроз увођење посебних мјера подршке за мање повољна подручја, унапређење плодности, квалитета и обрадивости пољопривредног земљишта; унапређење природних ливада и пашњака; подршка органској и интегралној производњи.
Уравнотежен интегрални рурални развој ради смањивањас разлике у условима живљења и привређивања између појединих подручја, а нарочито разлике између руралних и урбаних подручја.
Реализација овог циља излази из контекста пољопривреде, али је она битна за интегрални рурални развој, јер само задовољни становници руралних подручју остају да живе и раде у тим подручјима.
Системска подршка развоју сектора пољопривреде и руралних подручја обезбједиће се кроз реорганизацију и јачање институција аграрног система у функцији развоја пољопривреде, те кроз реформе законске регулативе у области пољопривреде.
Поред већ постојећег Пољопривредног института и недавног враћања у функцију Центра за развој пољопривреде у брдскопланинском подручју, формираће се и ветеринсрскосточарски институт који ће покривати здравствену заштиту животиња, вјештачко осјемењивање, текући и дугорочни развој анималне производње у цјелини.
Јачаће се пољопривредна савјетодавна служба како у организационом и институционалном погледу тако и у погледу материјалних и људских односно стручних капацитета како би могла одговорити захтјевима подизања нивоа технологије и повећања ефикасности у производњи.
Задругарство као незаобилазна карика у организовању и повезивању примарне производње и прехрамбене додатно ће се јачати у организационом, институционалном и законодавном погледу, подржавајући оснивање нових задруга на изворним правилима и принципима Међународног задружног покрета.
Посебан значај даје се институционалном уређењу аграрног сектора.
С тим у вези један број нових закона и других прописа је утврђен, код једног броја закона припремљене су измјене и допуне што ће додатно допринијети бољем функционисању сектора.
Ријеч је о следећим законима: Закон о подстицајима; Закон о пољопривреди; Закон о земљишту; Закон о задругама; Закон о сточарству; Закон о ветеринарству; Закон о храни; законско уређење удружења пољопривредних произвођача; правилници из различитих области којима се усклађује домаћа регулатива са праксама Европске уније.
Дефинисање и правно уређење пољопривредних газдинстава као производних јединица са циљем да се она газдинства која производе и пласирају своје производе за тржиште, а зовемо их комерцијална газдинства, дефинишу као производне јединице у пољопривреди и да им се да друштвени и социјални статус какав заслужују.
Таква газдинства ће бити истински партнер Министарству и биће наглашеније подржана у будућем периоду.
Стратешки циљеви ће се реализовати путем три политике: Политика подршке пољопривредној производњи, Политика подршке реструктуирању пољопривреде, Политика руралног развоја.
Пројекције развоја сектора пољопривреде до 2020.  године предвиђају: повећање површина под кукурузом 5.000 хектара  годишње, а смањење или задржавање постојећих  површина под стрним житима,
повећање површина под индустријским биљем за 500 хектара годишње,
површина под поврћем на отвореном за 1000 хектара,
повећање укупних површина под воћем, а посебно засада шљиве, jaбуке, крушке, малине, винове лозе,
повећање млијечности и подизање укупне производње на 500 милиона литара млијека годишње и повећање површина под крмним биљем;
повећање укупних обрадивих површина и смањење процента необрађених површина за 50%;
повећање наводњаваних површина за нових 40.000 хектара.
Уз повећање обрађених површина пољопривредна газдинства морају повећати и приносе, нарочито оних пољопривредних производа који се производе на значајним површинама.
Циљ је достићи минималне просјечне приносе кукуруза од 6 т/ха, пшенице од 5 т/ха по хектару и кромпира од 20 т/ха што ће бити приоритетни задатак и пољопривредне савјетодавне службе и научноистраживачких институција.
Развој сточарске производње посебно наглашавамо, јер представља стратешки циљ аграрног развоја.
Пројекције развоја сточарства иду у два правца.
Један правац су говеда, овце и козе чији број је у директној вези са површинама пашњака, ливада и ораница на којима се производи кабаста сточна храна.
Циљ је да се што више површина пашњака и ливада стави у функцију сточарства и то за тов у систему кравателе.
Већ су идентификована подручја на око 250.000 ха у брдскопланинском дијелу Републике која су погодна за ову врсту производње.
Гране као што су свињогојство, живинарство и рибарство базирају са на производњи меса на бази концентроване хране коју произвођачи купују, нису директно условљени расположивим природним ресурсима и развијаће се на бази односа понуде и тражње на тржишту.
Потребна средства за достизање овакве пројекције развоја у пољопривреди за период 20152020. године процијењена су на 2 милијарде КМ, и то 425 милиона КМ за подршку текућој производњи, 962 милиона КМ за подршку реструктуирању пољопривреде, 619 милиона КМ за подршку интегралном руралном развоју.
У пројекцији финансијског оквира за реализацију Стратешког плана пошло се од аграрног буџета који је на нивоу 6% домаћих буџетских прихода како је и предвиђено Законом о обезбјеђењу и усмјеравању средстава за подстицање развоја пољопривреде и села.
За финансирање пољопривреде већ је у примјени нови модел за примарну производњу и прехрамбену индустрију, којег треба још усвршавати, а који се заснива на три главна стуба подршке: револвинг средстава Инвестиционоразвојне банке (ИРБ) за стимулисање планирања, уговарања, откупа, преузимања, прераде и пласмана домаће производње; кредитна линија ИРБа и других банака за дугорочне пласмане у пољопивреди; подстицајна средства Министарства за подршку финансирању текућих и дугорочних развојних пројеката аграрних субјеката.
Остали извори за финансирање у пољопривреди су средства пословних банака, других финансијских институција, међународна средства, средства фондова, властита средства произвођача.
Осим тога у наредном периоду наставиће се са реализацијом започетих улагања у оквиру дугорочних мјера развоја сектора које укључују следеће инвестиције:
2. Пољопривреда
реализација Програма набавке стеоних јуница и  другог приплодног подмлатка и развојних програма  и пројеката у сточарству;
формирање репроцентара у говедарству и свињарству;
реализација програма подршке развоју производње у  заштићеном простору и увођењу нових технологија;
реализација Програма производње сјемена кроз подршку Пољопривредном институту РС и Центру за развој пољопривреде брдскопланинског подручју у Сокоцу,
наставак реализације пројекта изградње агротржног центра Бањалука у партнерству са италијанском регијом Ломбардијом;
наставак реализације пројеката ревитализације стратешких предузећа у прехрамбеној индустрији: фабрике за производњу сокова, Добој; изградње агроиндустријске зоне Нова Топола; месне индустрије «Левита», Градишка; проширење производног програма ХПК «Драксенић»; ревитализације фабрике шећера Бијељина и многи други, те даљње јачање финализације подизањем мањих али модерних прерађивачких капацитета како на пољопривредним газдинствима, тако и у оквиру задружних објеката и других облика предузетничког организовања у руралном подручју.
Пројекат разоја пољопривреде и руралних подручја (кредитор Свјетска банка) 21.565.856,00;
Пројекат  побољшања  услова  живота  на  селу  9.046.187 КМ и
Пројекат  развоја  руралног  пословања (кредитор  Међународни фонд за развој пољопривреде)7.657.009  КМ;
Пројекат  развоја  сиатема  за  узгој  говеда (донатор  Чешка  развојна  агенција  850 хиљ. КМ, Влада РС  490 хиљ. КМ);
Пројекат развоја наводњавања око 24 милиона КМ.
У току су и активности на успостављању више различитих пројеката са међународним институцијама.
3. Водопривреда
Пројекат хитних мјера заштите од поплава који се реализује из кредитних средстава Европске Инвестиционе Банке у износу од 55.000.000 евра за прву фазу и 19.000.000 евра за другу фазу која могу бити одобрена додатно;
Пројекат заштите од поплава ријеке Дрине из средстава Свјетске банке у износу од 21.000.000 КМ;
Хитни пројекат отклањања штета од поплава Свјетске Банке, за потребе санације заштитних насипа алоцирана су средства у износу од 2 милиона КМ.
Из средстава Пројекта хитних мјера заштите од поплава до сада су потписана 23 уговора за укупно 39 појединачних пројеката у вриједности од 18.525.813,57 еура.
У припреми се налази и Пројекат заштите од поплава вода ријеке Дрине подручја града Бијељине (13,8 милиона US$).
Припрема апликације за додатна средства техничке помоћи од стране WBIFIPF у висини од 1.500.000,00 КМ;
Припремити  нову листу мјера за реализацију Пројекта хитне помоћи заштите од поплава сагледавајући потребе за подизањем степена заштите од вањских и унутарњих вода, након катастрофалних поплава;
Изградња дринског насипа кроз реализацију кредита Свјетске банке, који ће штитити насеља Јању, Амајлије, Попове, Бијељину, Дворове и Међаше;
Наставак реализације Пројекта развоја наводњавања: изградња система за наводњавање на локацијама Ново Село – Бијељина 622ха (Вриједност пројекта: 4.372.934,74 КМ) и Гојково и Стакића поље – Пелагићево 202ха (Вриједност пројекта: 1.562.280,74 КМ) на земљишту у својини Републике Српске; Такође у припреми је изградња система за наводњавање на три нове локације у Братунцу (488 ха), Љубињском пољу 228 ха и Маглајанима 100 ха, са укупном процјеном вриједности радова на око 3,7 милиона КМ.
Приступити изради мапа поплавног ризика и Плана управљања поплавама који се баве свим аспектима управљања ризиком од поплава.
4. Шумарство
У шумарству ће се интензивирати активности на реализацији мјера предвиђених стратешким документима и Законом о шумама с циљем подршке укупном привредном развоју Републике У циљу очувања стабилности шумских екосистема, дисципина у потпуном спровођењу шумско– узгојних радова и мјера заштите представља један од приоритета.
Шумарство и индустрија прераде дрвета ће на новим основама ојачати дугорочне пословне односе са циљем јачања степена финализације и наставка тренда повећања извоза финалних производа од дрвета.
Организационоекономска позиција текућег и дугорочног развоја шумарства и дрвопрераде представља снажан сегмент економије Републике.
Једно од приоритетних питања је покретање активности на коришћењу биомасе из наших шума као и коришћења осталих шумских производа – шумског, љековитог, медоносног и јестивог биља у циљу проширења производње и упошљавања непродуктивне радне снаге.
Активирањем средстава ГЕФ–а која ће се пласирати и у стратешки оквир за развој шумске инфраструктуре, створиће се претпоставке за системско инвестирање у проширење мреже шумских комуникација, чији је низак ниво један од акутних проблема шумарства.
Из истих средстава планирана је и значајна модернизација сјеменско–расадничке производње, кроз изградњу савремене линије за производњу садница са обложеним коријеном.
У наредном периоду планирано је трајно рјешавање питања механизма финансирања Центра за крш у Херцеговини, имајући у виду изузетан значај подручја крша у контексту биодиверзитета и осталих еколошких функција у Херцеговини.
Мобилизација приватних шумовласника и њихових ресурса, те подршка организовању кроз домаће и међународне фондове, омогућиће већи степен валоризовања и ових ресурса који чине око 20% укупне површине под шумом.
У оквиру ЈПШ „Шуме Републике Српске“ а.д. Соколац активираће се рад Идентификационопрогнозне службе у циљу мониторинга и превентивне заштите шума.
ЗАШТИТА ПОЉОПРИВРЕДНЕ ПРОИЗВОДЊЕ
На крају, веома важно је да се у вријеме приспијевања домаћих пољопривредних производа, битно ограничи увоз, односно оптерети увозне производе високим прелевманима.
Онда би цијена домаћих пољопривредних производа била конкурентна увозним.
Ово је модел који годинама користи Швајцарска која није чланица Европске уније, а јесте чланица Свјетске трговинске организације.
На тај начин једна богата и развијена Швајцарска штити своју економију, а онда и ми имамо исто такво право, али и обавезу да то исто тражимо за БиХ.
Ако неће, онда ћемо то морати урадити сами, у складу са Уставом.
Имамо припремљене и разрађене приједлоге.
