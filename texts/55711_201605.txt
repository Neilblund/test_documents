ΒΟΥΛΕΥΤΙΚΕΣ ΕΚΛΟΓΕΣ 2016 ΔΗΜΟΚΡΑΤΙΚΟΣ ΣΥΝΑΓΕΡΜΟΣ
Φίλες και Φίλοι,
Στις 22 Μαΐου  η κυπριακή κοινωνία θα κληθεί να κάνει μια καθοριστική επιλογή: Εάν η χώρα θα συνεχίσει την πορεία προς την ανάκαμψη, την αντιμετώπιση της ανεργίας και των άλλων προκλήσεων της πραγματικής οικονομίας που προσφέρει σταθερή προοπτική στην χώρα ή εάν θα επιστρέψει στις παλιές πρακτικές και νοοτροπίες που προκάλεσαν την οικονομική κρίση και τα αδιέξοδα.Πρέπει να συνεχίσουμε στην ίδια γραμμή, που μας οδήγησε στην έξοδο από το μνημόνιο. Οι συμπολίτες μας έχουν δείξει μεγάλη ωριμότητα σε όλη την περίοδο της κρίσης. Όλοι μας πρέπει να δείξουμε υπομονή, για να διασφαλίσουμε τα επιτεύγματα, που ανήκουν στην κυπριακή κοινωνία στο σύνολό της. Οι θυσίες των πολιτών πρέπει να αξιοποιηθούν. Άλλωστε, το τι συνέβη στο πρόσφατο παρελθόν είναι γνωστό και τα λάθη αυτά δεν πρέπει να επαναληφθούν. Τώρα χρειάζεται κοινή προσπάθεια για να συνεχιστούν οι μεταρρυθμίσεις που έχει ανάγκη ο τόπος.Ένας ισχυρός Δημοκρατικός Συναγερμός στη Βουλή σημαίνει μια ισχυρή Κυβέρνηση σε εποχές προκλήσεων, όχι μόνο στα θέματα της οικονομίας, αλλά και στην προσπάθεια να επανενώσουμε την μοιρασμένη μας πατρίδα.Η έξοδος της χώρας από το μνημόνιο δεν συνεπάγεται ασφαλώς οριστική έξοδο από την κρίση. Από την άλλη όμως, δεν μπορούμε να μηδενίζουμε τις θυσίες του λαού μας και το τι σημαίνει για μια χώρα να βγαίνει από ένα μνημόνιο. Σημαίνει επανάκτηση αξιοπιστίας και εθνικής κυριαρχίας. Σήμερα δοκιμάζεται η σοβαρότητα, η υπευθυνότητα και η ωριμότητα όλων. Στον Δημοκρατικό Συναγερμό επιλέγουμε τον δύσκολο δρόμο της υπευθυνότητας παρά το πισωγύρισμα στις πρακτικές που μας οδήγησαν στην άκρη του γκρεμού.
Για να αλλάξουμε την Κύπρο, πρέπει πρώτα να αλλάξουμε τις νοοτροπίες. Είμαστε αποφασισμένοι να προχωρήσουμε και σ’ αυτή την προσπάθεια, θέλουμε τους πολίτες συμμέτοχους. Γιατί η αποχή και η αποστασιοποίηση δημιουργούν χώρο σε αρνητικά φαινόμενα όπως αυτά που σήμερα καλούμαστε να διαχειριστούμε. Η εξουσία κάθε μορφής χρειάζεται και πρέπει να αισθάνεται, τον διαρκή έλεγχο των πολιτών.Από την ίδρυση της Κυπριακής Δημοκρατίας, αυτή η τριετία υπήρξε η μόνη περίοδος στη διάρκεια της οποίας σκάνδαλα διαπλοκής και διαφθοράς οδηγούνται στη Δικαιοσύνη, ανεξάρτητα αν αφορούν επώνυμους, πολιτικούς ή άλλους αξιωματούχους. Αυτό πρέπει να πιστώνεται και στην Κυβέρνηση, αλλά και στους ανεξάρτητους θεσμούς.Η κυπριακή κοινωνία δεν ανέχεται πλέον συγκαλύψεις. Τα περισσότερα από τα σκάνδαλα που ξεσκεπάζονται σήμερα, έγιναν πριν πέντε και δέκα χρόνια. Κάνουμε ένα μεγάλο, θετικό βήμα προς τη σωστή κατεύθυνση, το οποίο πρέπει να έχει συνέχεια, μέχρι εκείνοι που διέπραξαν τα μεγαλύτερα οικονομικά εγκλήματα να μπουν κάτω από την τσιμπίδα του νόμου.   Στις βουλευτικές εκλογές το ζήτημα δεν είναι τόσο αν το εκλογικό σώμα θα ανταμείψει την Κυβέρνηση και τον Δημοκρατικό Συναγερμό που απέτρεψαν τα χειρότερα και έβαλαν ξανά την κυπριακή οικονομία, με τις θυσίες όλων μας, στην κατεύθυνση της ανάπτυξης. Οι ψηφοφόροι καλούνται να στείλουν το μήνυμα ότι η Κύπρος δεν πρέπει να γυρίσει πίσω στις εποχές της εσφαλμένης οικονομικής διαχείρισης, της διαφθοράς και των αδιεξόδων. Το κόστος των λαθών του παρελθόντος συνεχίζουμε να το πληρώνουμε και σήμερα, καθώς ο δρόμος παραμένει δύσκολος και ανηφορικός. Γι’ αυτό, οι θυσίες των πολιτών δεν πρέπει να πάνε χαμένες. Γι’ αυτό, πρέπει να συνεχίσουμε στην ίδια γραμμή για να διασφαλίσουμε την σταθερή προοπτική για τη χώρα.Αβέρωφ Νεοφύτου
ΚΥΠΡΙΑΚΟ
//Το Κυπριακό πρόβλημα βρίσκεται στο επίκεντρο της πολιτικής του Δημοκρατικού Συναγερμού, ως πρόβλημα στρατιωτικής εισβολής και κατοχής και παραβίασης ανθρωπίνων δικαιωμάτων από την Τουρκία στην Κύπρο.
//Στόχος και όραμα μας είναι η απαλλαγή της Κύπρου από την στρατιωτική κατοχή και τον εποικισμό,
// η επανένωση της και η δημιουργία συνθηκών ειρηνικής συμβίωσης Ελληνοκυπρίων, Τουρκοκυπρίων, Αρμενίων, Μαρωνιτών και Λατίνων.
//Η μόνη επιλογή που υπάρχει για επίλυση του Κυπριακού προβλήματος ήταν και παραμένει η διαδικασία των συνομιλιών υπό την αιγίδα του Οργανισμού Ηνωμένων Εθνών, στη βάση της Διζωνικής Δικοινοτικής Ομοσπονδίας, όπως διαλαμβάνεται στις Συμφωνίες Κορυφής του 1977 και 1979, στα ψηφίσματα του ΟΗΕ, στη Συμφωνία της 8ης Ιουλίου 2006 και όπως καθορίζεται στις ομόφωνες αποφάσεις του Εθνικού Συμβουλίου του 1989 και 2009.
//Η μετεξέλιξη της Κυπριακής Δημοκρατίας σε Ομόσπονδη Κυπριακή Δημοκρατία με μία κυριαρχία, μία διεθνή προσωπικότητα και μία ιθαγένεια
// και ο σεβασμός των ανθρωπίνων δικαιωμάτων και αρχών και αξιών της Ευρωπαϊκής Ένωσης, αποτελούν τις βασικές προϋποθέσεις επίτευξης λειτουργικής και βιώσιμης λύσης του Κυπριακού προβλήματος.
//Η κατάργηση της Συνθήκης Εγγυήσεων
// και η αποκατάσταση και κατοχύρωση των βασικών ελευθεριών και δικαιωμάτων όλων των νόμιμων κατοίκων της Κύπρου, περιλαμβανομένων των δικαιωμάτων ελεύθερης διακίνησης, εγκατάστασης και περιουσίας, επιβάλλεται να κατοχυρωθούν στη συμφωνία λύσης.
//Η πολιτική του πραγματισμού και του ορθολογικού πατριωτισμού είναι η μόνη που μπορεί να διασφαλίσει την φυσική και εθνική επιβίωση του Κυπριακού Ελληνισμού στη γη των πατέρων του.
//Στη βάση αυτών των κατευθυντήριων γραμμών στηρίζεται ανεπιφύλακτα η προσπάθεια του Προέδρου Αναστασιάδη στα πλαίσια των συνεχιζόμενων ενδοκυπριακών συνομιλιών,
// για επίτευξη με την συνέργεια του Ευρωπαϊκού και Διεθνούς Παράγοντα
//και με την πλήρη στήριξη της Ελλάδας
//λύσης του Κυπριακού προβλήματος, που να διασφαλίζει την λειτουργικότητα και βιωσιμότητα της Ομόσπονδης Κυπριακής Δημοκρατίας, όπως θα μετεξελιχθεί η Κυπριακή Δημοκρατία.
//Η συμφωνία λύσης του Κυπριακού προβλήματος, που επιδιώκεται να προκύψει μέσα από τις διαπραγματεύσεις, θα ισχύσει μόνον εφόσον εγκριθεί με δημοψηφίσματα, τόσο από την Ελληνοκυπριακή, όσο και από την Τουρκοκυπριακή κοινότητα.
ΟΙΚΟΝΟΜΙΑ
//Πριν από χρόνια είχαμε μια επίπλαστη ευμάρεια την ώρα που η εικόνα της χώρας μας στο εξωτερικό κατρακυλούσε.
// Από τη μια ξοδεύαμε, ως κράτος, πολύ περισσότερα απ’ όσα είχαμε.
//Από την άλλη, το τραπεζικό μας σύστημα αναπτύχθηκε πολύ πέραν των συνόρων αλλά και των δυνατοτήτων της χώρας.
//Παράλληλα και επιπρόσθετα από αυτά, ήρθε να προστεθεί η απροθυμία λήψης αναγκαίων αποφάσεων, από την προηγούμενη κυβέρνηση.
// Βιώσαμε την άρνηση της πραγματικότητας, τις ιδεολογικές εμμονές, την αδιαφορία στις μεγάλες προκλήσεις της παγκοσμιοποιημένης οικονομίας και μια προσπάθεια να κρυφτούν τα προβλήματα κάτω από το χαλί και να σκάσει η βόμβα στους επόμενους.
//Τον Μάρτιο του 2013, η 15 ημερών κυβέρνηση του Νίκου Αναστασιάδη κλήθηκε να λάβει δύσκολες, επίπονες, αλλά αναγκαίες αποφάσεις.
//Εύλογο είναι το παράπονο ότι στην Κύπρο εφαρμόστηκαν πρωτοφανή μέτρα σε μια προσπάθεια να σταλούν μηνύματα σε όλη την Ευρώπη.
// Τίποτα όμως από αυτά δεν θα είχε συμβεί αν λαμβάναμε έγκαιρα τα μέτρα μας.
//Τίποτα δεν θα είχε γίνει, αν εισακουγόμασταν, όταν απαιτούσαμε συγκράτηση δαπανών και επείγουσα αντιμετώπιση των προβλημάτων.
//Ο Κυπριακός λαός όμως φάνηκε ξανά αντάξιος των περιστάσεων.
//Έκανε σκληρές θυσίες προσδοκώντας στην ανατροπή των όσων υπέστη.
//Γνωρίζοντας πόσο δύσκολος ήταν ο δρόμος, η κυβέρνηση του Νίκου Αναστασιάδη πήρε το βάρος της ευθύνης στους ώμους της.
//Και παρά το ότι είμαστε κυβέρνηση κοινοβουλευτικής μειοψηφίας, πετύχαμε στη βουλή να διαμορφώσουμε τις συμμαχίες εκείνες που οδήγησαν στη ψήφιση όλων των αναγκαίων νομοσχεδίων.
//Ακριβώς τρία χρόνια μετά, η Κύπρος βγήκε από το μνημόνιο.
//Ανακτήσαμε ως χώρα την αξιοπρέπεια και την Εθνική μας κυριαρχία.
//Γίναμε ξανά αφέντες του τόπου μας.
//Είναι ευρύτερα παραδεκτό ότι η προσπάθεια οικονομικής και δημοσιονομικής ανάκαμψης που κατέβαλε η Κύπρος, έφερε αποτελέσματα  πολύ καλύτερα του αναμενόμενου.
//Και τα αποτελέσματα αυτά οφείλονται σε σημαντικό βαθμό στις αντοχές που επέδειξε η Κυπριακή οικονομία, ιδιαίτερα στους κλάδους των υπηρεσιών.
//Η συλλογική προσπάθεια έφερε την Κύπρο να καταγράφει οικονομική ανάπτυξη ελαφρά μικρότερη του 2% το 2015, με θετικές προοπτικές για το 2016.
//Σε δύο μόλις χρόνια, η Κύπρος παρουσιάζει τον υψηλότερο ρυθμό ανάπτυξης των τελευταίων επτά ετών.
//Με αποτέλεσμα, και ο πιο δύσπιστος παρατηρητής να διαπιστώνει ότι η Κυπριακή οικονομία όχι μόνο έχει σταθεροποιηθεί, αλλά είναι πλέον σε τροχιά ανάπτυξης.
//Τα δημόσια οικονομικά έχουν νοικοκυρευθεί χωρίς να έχει επιβληθεί ούτε ένας νέος φόρος, περιορίζοντας ένα σπάταλο και αναποτελεσματικό κράτος και την επιβάρυνση του πολίτη.
//Τα προβλήματα όμως, στην πραγματική οικονομία, είναι ακόμη εκεί.
//Οι πληγές δεν έχουν ακόμη επουλωθεί.
// Η υψηλή ανεργία και τα μη εξυπηρετούμενα δάνεια, υπάρχουν και απαιτούν λύσεις.
// Εδώ είναι η πρόκληση της επόμενης μέρας.Μέσα από την κρίση, να καταφέρουμε να βγούμε με ένα πιο σύγχρονο και πιο αποτελεσματικό κράτος.
//Ο Δημοκρατικός Συναγερμός πιστεύει στις δυνατότητες του ιδιωτικού τομέα.
//Γνωρίζουμε ότι η βιώσιμη ανάπτυξη δεν θα προέλθει μέσω αύξησης των κρατικών δαπανών, αλλά με ιδιωτικές επενδύσεις.
// Θέλουμε τις επιχειρήσεις μας ξανά να δραστηριοποιούνται και να κερδίζουν.
//Γιατί χωρίς να κερδίζουν, ούτε νέους τομείς μπορούν να αναπτύσσουν,
//ούτε και θέσεις εργασίας να δημιουργούν.
//Θέλουμε να δημιουργήσουμε ένα αξιόπιστο περιβάλλον προσέλκυσης επενδύσεων με την καταπολέμηση της γραφειοκρατίας,
//την παροχή κινήτρων και της πλήρους αποκατάστασης της εμπιστοσύνης στη χώρα μας.
//Χωρίς εμπιστοσύνη και αξιοπιστία, κανένας ξένος δεν θα επενδύσει στον τόπο μας.
//Και χωρίς ξένες επενδύσεις δεν μπορεί να υπάρξει γρήγορη οικονομική ανάπτυξη, ευημερία και δουλειές.
//Ξέρουμε καλά, ότι τα αποτελέσματα δεν είναι ορατά σε όλους τους πολίτες ακόμη.
//Αλλοίμονο όμως, αν διακινδυνεύσουμε τις θυσίες που έχουν κάνει οι πολίτες και έθεσαν γερά θεμέλια για την καλύτερη επόμενη μέρα για τη χώρα μας.
//Αλλοίμονο ακόμα, αν επιβεβαιώσουμε όλους εκείνους που φοβούνται ότι δεν θα τα καταφέρουμε μόνοι μας, χωρίς την τρόικα.
//Είμαστε αποφασισμένοι να τους διαψεύσουμε.
//Δεν θα διακινδυνεύσουμε τις θυσίες του λαού μας για πρόσκαιρο πολιτικό όφελος.
//Θα παραμείνουμε οι μόνιμοι εχθροί του λαϊκισμού, των αλόγιστων θέλω και των εύηχων συνθημάτων.
//Φτιάχνουμε την καλύτερη Κύπρο και είμαστε αποφασισμένοι να τα καταφέρουμε.
//Στην πρώτη πάντα γραμμή,με υπευθυνότητα, ορθολογισμό και σύνεση.
ΜΕΤΑΡΡΥΘΜΙΣΕΙΣ
//Βασικός άξονας της πολιτικής του Δημοκρατικού Συναγερμού είναι η μεταρρύθμιση σε όλα τα επίπεδα.
//Η χώρα μας επιτέλους αλλάζει.
//Η Κύπρος γυρίζει σελίδα.
//Έχουμε προχωρήσει στην τεράστια μεταρρύθμιση του Ελάχιστου Εγγυημένου Εισοδήματος με τη θεσμοθέτηση της υποχρέωσης της πολιτείας για στήριξη κάθε πολίτη και την εξάλειψη κάθε είδους διάκρισης και ανισότητας.
// Ταυτόχρονα, έχει εξορθολογιστεί ο αριθμός των δημoσίων ωφελημάτων με καλύτερη στόχευση, έτσι που να διασφαλίζεται ένα ελάχιστο εγγυημένο εισόδημα για όλους όσοι το έχουν πραγματική ανάγκη.
//Προχωρούμε στη μεταρρύθμιση του κράτους για τον πολίτη και την οικονομία.
//Φέρνουμε την κινητικότητα στον ευρύτερο δημόσιο τομέα ώστε να επιτυγχάνεται η βέλτιστη αξιοποίηση του ανθρώπινου δυναμικού.
//Συνδέουμε τις αυξήσεις στους μισθούς με την οικονομική πορεία της χώρας.
//Αλλάζουμε την αξιολόγηση και τον τρόπο λειτουργίας της Επιτροπής Δημόσιας Υπηρεσίας.
//Προχωρούμε στην εφαρμογή της ηλεκτρονικής διακυβέρνησης.
//Εργαζόμαστε για να έχουμε ποιοτική παιδεία για τα παιδιά μας.
//Έχει καθοριστεί μια νέα διαδικασία πρόσληψης εκπαιδευτικών, η οποία θα διασφαλίζει την εργοδότηση των ικανότερων και όχι των ηλικιακά μεγαλύτερων.
//Συζητάμε ακόμη για την εφαρμογή ενός νέου συστήματος αξιολόγησης των εκπαιδευτικών μας.
//Ενός συστήματος που θα συνδέει την αξιολόγηση της σχολικής μονάδας και των εκπαιδευτικών με τα εκπαιδευτικά προγράμματα και τα παραγόμενα αποτελέσματα.
//Θέλουμε να δώσουμε επιτέλους το δικαίωμα και στους απόφοιτους ιδιωτικών σχολείων να διεκδικούν εισδοχή στα Δημόσια Πανεπιστήμια του τόπου.
//Ξεκινάμε την μεταρρύθμιση στην υγεία, έχοντας στο επίκεντρο τον ασθενή και όχι τα συμφέροντα.
//Υποστηρίζουμε την διοικητική και οικονομική αυτονόμηση των κρατικών νοσηλευτηρίων ως βασική προϋπόθεση για τη μετάβαση σε ένα Γενικό Σύστημα Υγείας.
//Με επίκεντρο το δημότη προσπαθούμε για τη μεταρρύθμιση στην τοπική αυτοδιοίκηση.
//Μειώσαμε τη στρατιωτική θητεία, εκσυγχρονίζοντας τον στρατό μας, γιατί νοιαζόμαστε για τους νέους μας με στόχο τη δημιουργία ενός ευέλικτου και αποτελεσματικού ημιεπαγγελματικού στρατού με 14μηνη θητεία.
//Στηρίζουμε την  προοπτική αξιοκρατικής ανέλιξης για όλα τα στελέχη
//και επικροτούμε τη θέσπιση των διαδικασιών που αποτρέπουν τις όποιες παρεμβάσεις στα θέματα τοποθετήσεων, μεταθέσεων, διευκολύνσεων στην Εθνική Φρουρά, τόσο για κληρωτούς, όσο και για το μόνιμο προσωπικό.
//Εκσυγχρονίζουμε την αγροτική παραγωγή.
//Προωθούμε το σύστημα ταχύτερης και ποιοτικότερης απονομής δικαιοσύνης.
//Ολοκληρώνουμε τη διαδικασία ανάθεσης των δραστηριοτήτων του λιμανιού Λεμεσού σε στρατηγικούς επενδυτές, δημιουργώντας νέες, τεράστιες προοπτικές για τη χώρα μας.
//Εργαζόμαστε με μεθοδικότητα και σε πλήρη συνεργασία με την Ελλάδα για την μεγάλη ενεργειακή ευκαιρία που έχουμε μπροστά μας.
// Κτίζοντας ισχυρές συμμαχίες σε όλη την περιοχή.
//Και την ίδια ώρα, μειώνουμε τα οικονομικά βάρη και την επιβάρυνση του πολίτη, περιορίζοντας ένα σπάταλο και αναποτελεσματικό κράτος.
//Εκσυγχρονίζουμε τους ημικρατικούς οργανισμούς
//και καταργούμε αυτούς που έχουν ολοκληρώσει τον κύκλο τους.
//Εργαζόμαστε για ριζικές μεταρρυθμίσεις που αλλάζουν τα δεδομένα, γνωρίζοντας ότι τα αποτελέσματα δεν είναι ορατά σε όλους τους πολίτες ακόμη.
//Αλλοίμονο όμως, αν διακινδυνεύσουμε όλες αυτές τις θυσίες που έχουμε κάνει και έχουν βάλει το στέρεο υπόβαθρο για την καλύτερη επόμενη μέρα για τη χώρα μας.
//Δεν θα διακινδυνεύσουμε τις θυσίες αυτού του λαού, για κανένα πρόσκαιρο πολιτικό όφελος.
//Φτιάχνουμε την καλύτερη Κύπρο και είμαστε αποφασισμένοι να τα καταφέρουμε.
//Αυτή είναι σήμερα η αποστολή μας. Να δημιουργήσουμε μια χώρα με αυτοπεποίθηση και ελπίδα.
//Μια χώρα φιλόδοξη, που θα απογειωθεί χωρίς να αφήνει κανέναν πίσω.
Τοποθέτηση Προέδρου του Δημοκρατικού Συναγερμού κ. Αβέρωφ Νεοφύτου στην Ημερίδα με τίτλο «Η Μείωση της Στρατιωτικής Θητείας»Τετάρτη, 16 Μαρτίου 2016, Αμφιθέατρο CNP Insurance Holdings, 6.00μμ
Φίλες και Φίλοι,Θέλω να σας καλωσορίσω στην σημερινή μας συζήτηση.Είναι ακόμη μια ημερίδα του Δημοκρατικού Συναγερμού που στοχεύει στην Κύπρο της επόμενης ημέρας.
//Η σημερινή όμως εκδήλωση έχει κάτι πολύ ιδιαίτερο.
//Το σημερινό μας θέμα είναι ένα απ’ εκείνα για τα οποία ο λαός μας μπορεί να αισθάνεται περηφάνια για την Κύπρο.
//Αισιοδοξία για το αύριο της πατρίδας μας.
//Είμαστε εδώ για να κουβεντιάσουμε την ριζική μεταρρύθμιση στην αμυντική ικανότητα του τόπου μας.
// Την αναδιάρθρωση της Εθνικής Φρουράς, τον εξοπλισμό της με σύγχρονα μέσα, τη δημιουργία ενός ημί-επαγγελματικού στρατεύματος, τη μείωση της στρατιωτικής θητείας.
//Ένα από τα πολλά θέματα που ενώ συζητούνταν για δεκαετίες, η πολιτεία μας δίσταζε να πάρει την πρωτοβουλία.
//Μία από τις σημαντικές αλλαγές που θωρακίζουν την πατρίδα μας, την αναβαθμίζουν ποιοτικά και την ίδια στιγμή προσφέρουν στην κοινωνία και την οικονομία, τόσο βραχυπρόθεσμα, όσο και σε βάθος χρόνου.
//Θέλω να συγχαρώ τον Υπουργό Άμυνας και την κυβέρνηση που κατάφερε να μετουσιώσει σε πράξη το μεγάλο αυτό στόχο του προγράμματος του Νίκου Αναστασιάδη.
// Χριστόφορε, με συστηματική δουλειά έδειξες ότι η Κύπρος μπορεί να γίνει μια καλύτερη χώρα, αν το πιστέψουμε και εργαστούμε σκληρά να το πετύχουμε.
//Θέλω να ευχαριστήσω τον Αντιπρύτανη του Πανεπιστημίου Κύπρου για την εδώ παρουσία του και την συμβολή του στην συζήτηση των προεκτάσεων αυτής της μεγάλης μεταρρύθμισης.
//Στο πρόσωπό του όμως, θέλω να εκφράσω την ευαρέσκεια μου για τα αντανακλαστικά και την ευελιξία του Πανεπιστημίου να δημιουργήσει άμεσα τις δομές για να μπορέσουν οι στρατιώτες που θα απολυθούν τον επόμενο Ιανουάριο να αξιοποιήσουν ευεργετικά το εξάμηνο που θα ακολουθήσει.
//Το ίδιο ισχύει και για τα ιδιωτικά πανεπιστήμια που είμαι σίγουρος θα μεριμνήσουν να προσαρμόσουν τα προγράμματα τους, ώστε να μην χαθεί ούτε μέρα που είναι διαθέσιμη για τους εθνοφρουρούς που θα απολυθούν.
//Να ευχαριστήσω ακόμη τον Πρόεδρο του Οργανισμού Νεολαίας Παναγιώτη Σεντώνα και τον Πρόεδρο της Συντονιστικής Επιτροπής Μαθητών Μάριο Προκοπίου, τόσο για την παρουσία τους, όσο και για το υπεύθυνο έργο των θεσμών που εκπροσωπούν.
//Να ευχαριστήσω επίσης και τους εκπροσώπους των ιδιωτικών πανεπιστημίων που καλέστηκαν να συμμετάσχουν στη σημερινή συζήτηση αλλά δυστυχώς δεν κατέστη δυνατόν λόγω άλλων υποχρεώσεων.
//Φίλες και Φίλοι, Δεν θα κουραστώ να επαναλαμβάνω ότι η Κύπρος είναι μια μικρή μεν χώρα, με απεριόριστες όμως δυνατότητες.
//Είναι η γεωγραφική μας θέση και η Ευρωπαϊκή μας ιδιότητα.
//Είναι η αξιοθαύμαστη ικανότητα του λαού μας να έχει οικονομικές και άλλες συναλλαγές με τον έξω κόσμο.
//Είναι  η ικανότητά μας να διαλεγόμαστε και να κτίζουμε συμμαχίες με τους γείτονές μας, είτε Άραβες είναι, είτε Εβραίοι.
//Αυτή η χώρα, ούτως ή άλλως χρειάζεται ένα σύγχρονο, αξιόμαχο και ευέλικτο στράτευμα για να μπορεί να ανταποκριθεί στις μεγάλες και συνεχώς μεταβαλλόμενες προκλήσεις της ταραχώδους μας περιοχής.
//Κυρίως όμως, είναι η ανάγκη να έχουμε μια αξιόπιστη δύναμη αποτροπής
//αν, ω μη γένοιτο, έχουμε μια έξαρση της Τουρκικής επιθετικότητας.
//Και θέλω να είμαι ξεκάθαρος σε κάτι.
//Καταβάλλουμε μια έντονη και συστηματική προσπάθεια επίλυσης του Κυπριακού, που δείχνει να έχει σοβαρές πιθανότητες να τελεσφορήσει.
// Έχουμε ένα παράθυρο ευκαιρίας που δημιουργείται και λόγω της διεθνούς συγκυρίας.
//Για κάποιους, αυτός θα έπρεπε να είναι λόγος να αφήσουμε την Εθνική Φρουρά ανέγγιχτη, στη φθίνουσα πορεία που είχε πάρει.
//Κάποιοι άλλοι ενοχλούνται που επενδύουμε και πάλι στο αξιόμαχο του στρατεύματος, στο οποίο δεν επενδύθηκε τίποτα από τον καιρό της κυβέρνησης Κληρίδη μέχρι και σήμερα.
//Διαφωνώ και με τις δύο προσεγγίσεις.
//Δεν μπορεί μια χώρα με τις ευρωπαϊκές, ενεργειακές και περιφερειακές προκλήσεις της Κύπρου, να μην διαθέτει μια ευέλικτη και σύγχρονη στρατιωτική δύναμη.
//Και αυτή τη δύναμη και ικανότητα, η Κύπρος θα πρέπει να την έχει
//και αφού επιτευχθεί ο έντιμος συμβιβασμός στο Κυπριακό που όλοι επιθυμούμε.
//Υπό άλλους όρους και προϋποθέσεις βέβαια.
//Φίλες και Φίλοι, Για να πετύχουμε την αναδιάρθρωση της Εθνικής Φρουράς απαιτήθηκαν πολύ σοβαρές μελέτες.
//Απαιτήθηκε κρίσιμη συνεννόηση και συνεργασία των Υπουργείων Άμυνας και Οικονομικών.
//Και για αυτό θα ήθελα να ευχαριστήσω και τον Υπουργό Οικονομικών για τη θετική του συμβολή.
//Κυρίως, απαιτήθηκε η πολιτική απόφαση αλλά και η θέληση της κυβέρνησης και όλων εμάς, να μην κάνουμε πίσω στην πορεία των αναγκαίων αλλαγών που τόσα χρόνια το πολιτικό σύστημα είτε δείλιαζε, είτε ήταν απρόθυμο να φέρει σε πέρας.
//Η μεταρρύθμιση και η αναδιοργάνωση της Εθνικής Φρουράς, θα καταστήσει την Κύπρο μια πιο αξιόπιστη χώρα.
//Οι νέοι μας, θα έχουν άμεσα οφέλη, εφόσον ήδη στρατεύσιμοι θα απολυθούν τον Ιανουάριο μετά από 18 μήνες θητεία, ενώ αυτοί που θα καταταγούν τον Ιούλιο θα είναι οι πρώτοι που θα υπηρετήσουν 14 μήνες.
//Με την πρόσληψη 3,000 οπλιτών, θα μπορέσουμε να μειώσουμε την ανεργία.
//Ενώ η οικονομία θα μπορέσει να έχει μεσοπρόθεσμα οφέλη, εφόσον μια ολόκληρη γενιά θα έχει την ευχέρεια να ριχθεί ένα χρόνο νωρίτερα στην παραγωγή και τη δημιουργία.
//Υπάρχουν ακόμη κάποιες λεπτομέρειες που εκκρεμούν. Όπως το αν μπορεί οι τελευταίοι στρατεύσιμοι που θα υπηρετήσουν 24 μήνες να έχουν κάποιας μορφής πιο χαλαρής μεταχείρισης στα τελευταία στάδια της θητείας τους, για μην νοιώθουν το αίσθημα της αδικίας.
// Το τι θα γίνει με τους λίγους στρατεύσιμους της 2015Α ΕΣΣΟ.
//Το πως θα τύχουν χειρισμού οι στρατεύσιμοι που ήδη δικαιούνται μειωμένη θητεία, όπως παιδιά πολύτεκνων οικογενειών ή παιδιά που έχουν χάσει γονείς.
//Είναι εδώ ο Υπουργός και ελπίζουμε να έχουμε απαντήσεις.
// Όποιες όμως και να είναι αυτές, αυτό δεν μεταβάλλει την μεγάλη εικόνα.
//Και η μεγάλη εικόνα είναι ότι αυτή την ώρα, μετά τα όσα έχουμε περάσει, μία είναι η αποστολή μας: Να προστατεύσουμε τις θυσίες του λαού μας και να φτιάξουμε μια καλύτερη επόμενη μέρα για την Κύπρο μας.
//Να δώσουμε επιτέλους μια σταθερή προοπτική στον τόπο μας.
// Να επιστρέψει το χαμόγελο και η αισιοδοξία στον λαό μας.
//Μπορούμε να το πετύχουμε!
//Θέλουμε να το πετύχουμε!
//Μεταρρυθμίσεις όπως αυτή στο στράτευμα, δείχνουν τον δρόμο.
//Ένα δρόμο που είμαστε αποφασισμένοι να προχωρήσουμε!
Σας ευχαριστώ!
Εισήγηση Προέδρου του Δημοκρατικού Συναγερμού κ. Αβέρωφ Νεοφύτου στην εκδήλωση με τίτλο «Το μέλλον των επαγγελματικών υπηρεσιών και του χρηματοοικονομικού τομέα στην Κύπρο» Τετάρτη, 10 Φεβρουαρίου 2016, Κτήριο Διοίκησης, Ελληνική Τράπεζα, Λευκωσία.
Αγαπητοί ομιλητές,
Φίλες και Φίλοι,
//Είναι με ιδιαίτερη χαρά και τιμή που βρίσκομαι απόψε μαζί σας στην εκδήλωση που συνδιοργανώνει ο Δημοκρατικός Συναγερμός με την Οργάνωση Νέων Επιστημόνων με θέμα «Το μέλλον των επαγγελματικών υπηρεσιών και του χρηματοοικονομικού τομέα στην Κύπρο».
//Επίκαιρο θέμα που αφορά σε ένα καίριο τομέα της οικονομίας μας.
//Η διαχρονική σημασία των επαγγελματικών υπηρεσιών και του χρηματοοικονομικού τομέα αναδεικνύεται ακόμα περισσότερο σήμερα που η έξοδος της Κύπρου στις αγορές και η εμπιστοσύνη των επενδυτών σηματοδοτούν την ολοκλήρωση του Κυπριακού προγράμματος τον Μάρτιο.
//Είναι ευρύτερα παραδεκτό ότι η προσπάθεια οικονομικής και δημοσιονομικής ανάκαμψης που κατέβαλε η Κύπρος έφερε αποτελέσματα  πολύ καλύτερα του αναμενόμενου.
//Και τα αποτελέσματα αυτά οφείλονται σε σημαντικό βαθμό στις αντοχές που επέδειξε η κυπριακή οικονομία, ιδιαίτερα στους κλάδους των υπηρεσιών.
//Φίλες και Φίλοι, Η συλλογική προσπάθεια έφερε την Κύπρο να καταγράφει οικονομική ανάπτυξη ελαφρά μικρότερη του 2% το 2015 με θετικές προοπτικές για το 2016.
// Σε δύο μόλις χρόνια η Κύπρος παρουσιάζει τον υψηλότερο ρυθμό ανάπτυξης των τελευταίων 7 ετών.
//Η ανθεκτικότητα και ο επαγγελματισμός που επέδειξε ο κλάδος των υπηρεσιών και του χρηματοοικονομικού τομέα, ιδιαίτερα μετά το πλήγμα που δέχθηκε η χώρα, με επίκεντρο τον ευρύτερο χρηματοπιστωτικό τομέα, αποδεικνύει την απαράμιλλη σημασία τους για την οικονομία μας.
//Και υπογραμμίζει περαιτέρω την σημασία του τομέα για το μέλλον, σε ένα παγκόσμιο περιβάλλον με τάσεις προς την ανάπτυξη καινοτομιών στον τομέα.
//Οι νεοφυείς επιχειρήσεις fintech, επιχειρήσεις στον αναδυόμενο τομέα γνωστό ως financial technology, για παράδειγμα, αλλάζουν τα δεδομένα και δημιουργούν νέες προοπτικές παγκόσμια.
// Μια τάση που η Goldman Sachs τοποθετεί στα $4. 7 τρις.
//Οι επενδύσεις στον τομέα τριπλασιάστηκαν μέσα σε ένα χρόνο και φθάνουν λίγο πάνω από $12 δις, με την Ευρώπη να έχει συμβάλει για το 215% αυτής της αύξησης.
//Την Ευρώπη που κινείται σε ρυθμούς Ενιαίας Ψηφιακής Αγοράς και με χώρες όπως το Ηνωμένο Βασίλειο που διορίζουν ειδικούς απεσταλμένους (special envoy) για το σκοπό αυτό.
//Η Κύπρος στους ζωτικούς τομείς των υπηρεσιών και των χρηματοοικονομικών διαθέτει εξειδίκευση, ταλαντούχο ανθρώπινο δυναμικό και επιχειρήσεις ανθεκτικές, με όραμα.
//Απαραίτητα συστατικά για να μπορέσει να εκμεταλλευτεί τις παγκόσμιες και Ευρωπαϊκές τάσεις και εξελίξεις.
//Φίλες και Φίλοι, Για να επιτύχουμε την ανάπτυξη της οικονομίας όμως, ώστε να παρέχουμε ένα εύφορο περιβάλλον για δημιουργία και ευημερία,
// τα σημαντικά βήματα προς την ολική μεταρρύθμιση του κράτους, πρέπει να γίνουν ακόμα πιο χειροπιαστά.
//Επιβάλλεται θαρραλέα να προχωρήσουμε με ριζοσπαστικές μεταρρυθμίσεις νοοτροπίας και διαδικασιών.
// Να συνεχίσουμε την πολιτική της μεταρρύθμισης και της αλλαγής και όταν δεν θα είμαστε υπό την διαδικασία του μνημονίου.
//Στόχος μας είναι η απλοποίηση των διαδικασιών, η μεταρρύθμιση ζωτικών δημόσιων υπηρεσιών, όπως για παράδειγμα ο Έφορος Εταιρειών, ιδιαίτερα μέσω της ηλεκτρονικής και έξυπνης διακυβέρνησης, και με αξιοποίηση του Μνημονίου Συναντίληψης που υπογράφηκε πρόσφατα με την Εσθονία.
//Μεταρρύθμιση που θα υποβοηθήσει στην αναβάθμιση του τομέα και θα εξυπηρετήσει το στόχο μας να καταστεί η Κύπρος πιο ανταγωνιστική.
//Όμως ποιοι καταλληλότεροι να μοιραστούν το όραμά και το νομοθετικό πλαίσιο στους τομείς αυτούς, και να εκφράσουν την άποψή τους για το πώς θα διατηρηθούν και θα αναπτυχθούν οι συγκεκριμένοι τομείς από τους εκλεκτούς ομιλητές της σημερινής εκδήλωσης.
Φίλες και Φίλοι,
Αγαπητοί προσκεκλημένοι,
//Προσβλέπω στις τοποθετήσεις σας και στην συζήτηση που θα ακολουθήσει και εύχομαι καλή επιτυχία στην εκδήλωση.
Χαιρετισμός Προέδρου του Δημοκρατικού Συναγερμού κ. Αβέρωφ Νεοφύτου σε Εκδήλωση κατά των Διακρίσεων«Διακρίσεις Ώρα Μηδέν»Δευτέρα 21 Μαρτίου, Λεβέντειος Πινακοθήκη, Λευκωσία, 6.30 μ.μ.
Έντιμοι Υπουργοί,
Εκλεκτοί προσκεκλημένοι,
Αγαπητές φίλες και φίλοι,
//Είναι μεγάλη μου χαρά που βρίσκομαι σήμερα στην εκδήλωση αυτή που διοργανώνεται από τον Δημοκρατικό Συναγερμό, αφιερωμένη στο δικαίωμα του κάθε ανθρώπου σε μια ζωή χωρίς διακρίσεις.
//Σήμερα, που είναι η «Παγκόσμια Μέρα κατά του Ρατσισμού», μας δίνει την ευκαιρία να εστιάσουμε την προσοχή μας σε κοινωνικά ζητήματα: Διεκδίκηση για ισότιμη θέση στη κοινωνία, διασφάλιση της αξιοπρέπειας και του σεβασμού, καταπολέμηση των διακρίσεων και κατάργηση των αποκλεισμών.
// Φίλες και φίλοι, Όλοι οι άνθρωποι γεννιούνται ίσοι και θα έπρεπε να έχουν τα ίδια δικαιώματα.
//Δυστυχώς, αυτό δεν το πιστεύουνε όλοι.
//Κάποιοι θεωρούν την ανθρώπινη ζωή αντικείμενο και την κατατάσσουν σε κατηγορίες.
//Διακρίνουν και διαχωρίζουν τους ανθρώπους ανάλογα με το χρώμα, το φύλο, την καταγωγή, το επάγγελμά τους.
//Τα φαινόμενα των διακρίσεων, του κοινωνικού ρατσισμού και της ξενοφοβίας βασίζονται σε προκαταλήψεις και σε αρνητικές αντιλήψεις.
//Ο ρατσισμός με τις διάφορες μορφές του θεωρείται παραβίαση του θεμελιώδους δικαιώματος του ανθρώπου στην ισότητα.
//Αυτή η έλλειψη σεβασμού και ανοχής απέναντι στο «ξένο» και το «διαφορετικό», αποτελούν χαρακτηριστικό στοιχείο της εποχής και της κοινωνίας μας.
//Μιας κοινωνίας ηθικής χαλάρωσης και κρίσης αξιών.
//Η διαφορετικότητα όμως δεν είναι μειονέκτημα. Είναι χαρακτηριστικό.
// Δεν μπορούμε να καταλογίζουμε ευθύνες σε κάποιον επειδή είναι αλλοεθνής, επειδή είναι χοντρός ή άσχημος, επειδή είναι ανάπηρος ή έχει διαφορετικές σεξουαλικές προτιμήσεις, ή επειδή πιστεύει σε άλλο Θεό.
// Κάθε ανθρώπινη οντότητα είναι μοναδική και σημαντική.
// Αγαπητοί μου, Δυστυχώς, η κάθε μορφή βίας δεν κάνει διακρίσεις κοινωνικής θέσης, μορφωτικού επιπέδου, ύψους εισοδήματος, εθνικότητας και ηλικίας.
//Μπορεί για την ισότητα των ανθρώπων να έγιναν πολλοί αγώνες και να κερδίθηκαν αναμφισβήτητες νίκες, επιβάλλεται, όμως, οι προσπάθειες για έναν κόσμο δικαιότερο και πιο πολιτισμένο, να είναι συνεχείς.
//Οφείλουμε όλοι μας, σε ατομικό και συλλογικό επίπεδο, να προσπαθήσουμε να καταπολεμήσουμε το φαινόμενα ρατσισμού.
// Να επιβάλουμε την ισότητα και να προσπαθήσουμε ώστε όλοι οι άνθρωποι να έχουν ίσες ευκαιρίες.
// Κυβέρνηση και κοινωνία πρέπει να αντιμετωπίσουμε ενεργά και αποτελεσματικά τις διακρίσεις
// και να διασφαλίσουμε ότι η δικαιοσύνη απονέμεται με βάση τα ανθρώπινα δικαιώματα.
//Πρέπει να δοθεί βάρος στην διαπαιδαγώγηση των νέων με βασικούς άξονες αγωγής την ανεκτικότητα και την αποδοχή.
//Θα πρέπει να καλλιεργείται ο ανθρωπισμός και να διαπλάθεται η δημοκρατική συνείδηση.
//Εμάς όμως δεν μας αρκεί αυτό. Οφείλουμε να κρατήσουμε σταθερή την προσήλωσή μας στην αρχή της κατάργησης κάθε είδους διάκρισης απ’ όπου και εάν προέρχεται.
// Οφείλουμε τον σεβασμό των νόμων και των διεθνών συνθηκών και πρωτίστως της ανθρώπινης υπόστασης.
// Πρέπει να παραμείνουμε πιστοί στο σεβασμό των ανθρωπίνων δικαιωμάτων όλων των ατόμων ανεξαρτήτως προέλευσης, θρησκείας και σεξουαλικής συμπεριφοράς.
//Στηρίζοντας κάθε πρωτοβουλία η οποία προβάλλει και προάγει μια κοινωνία όπου οι ανθρώπινες αξίες αποτελούν θεμέλια μιας σύγχρονης πολιτισμένης κοινωνίας, έχουμε την δύναμη να ξεφύγουμε από τον φόβο μπροστά στην διαφορετικότητα του διπλανού.
// Οι διαφορετικότητες, αντί να αποτελούν πηγή σύγκρουσης μπορούν να οδηγήσουν στη δημιουργία ενός πνεύματος ευρείας αντίληψης και σεβασμού.
//Προχωράμε δυναμικά, αναπτύσσοντας συγκροτημένες δράσεις και θεσμοθετώντας υποχρεώσεις της πολιτείας για την στήριξη κάθε πολίτη και  την εξάλειψη κάθε είδους διάκρισης και ανισότητας.
//Η ισότητα και ο σεβασμός στο διαφορετικό μπορούν να δημιουργήσουν ένα κόσμο δίκαιο και θεσπισμένο με δημοκρατικές αξίες, μα πάνω απ΄ όλα πολιτισμένο.
//Φίλες και φίλοι, Το μήνυμα της σημερινής ημέρας είναι, ο σεβασμός στη διαφορετικότητα του καθένα από εμάς,
//την ίση συμμετοχή στο κοινωνικό γίγνεσθαι
//και το θεμελιώδες δικαίωμα στις ίσες ευκαιρίες, την ισοτιμία και ισονομία.
//Δεν είμαστε όλοι ίδιοι, αλλά είμαστε όλοι ίσοι.
Ομιλία Προέδρου του Δημοκρατικού Συναγερμού κ. Αβέρωφ Νεοφύτου στην παρουσίαση των υποψηφίων του κόμματος «Είμαστε η Σταθερή Προοπτική του τόπου»Κυριακή, 10 Απριλίου 2016, Διεθνής Έκθεση
//Φίλες και Φίλοι, Σήμερα μπαίνουμε στην τελική ευθεία των βουλευτικών εκλογών.
//Παρουσιάζουμε στον Κυπριακό λαό ένα ψηφοδέλτιο ποιότητας και προοπτικής.
// Από υποψηφίους έτοιμους και αποφασισμένους να συμβάλουν στην αναβάθμιση και την πρόοδο της χώρας μας.
//Θέλω να ευχαριστήσω τον καθένα και την κάθε μία από τους υποψηφίους μας.
//Νοιώθω σίγουρος για αυτούς.
//Το ψηφοδέλτιο του Δημοκρατικού Συναγερμού αποτελείται από άνδρες και γυναίκες προερχόμενους από ολόκληρο το φάσμα της κοινωνίας.
// Άξιους συμπολίτες μας, που μπορούν να πάνε τον τόπο μπροστά.
// Να αποτελέσουν την σταθερή προοπτική για την Κύπρο.
// Και όλοι ξέρουμε, το δύσκολο έργο που έχουμε μπροστά μας μέχρι την 22α Μαΐου.
//Φίλες και Φίλοι, Θέλω σήμερα να απευθυνθώ χωριστά στους υποψηφίους μας, στον Συναγερμικό κόσμο, αλλά και σε ολόκληρη την Κυπριακή κοινωνία.
//Πρώτα απ’ όλους, στις 55 εκλεκτές συναγωνίστριες και συναγωνιστές που μαζί θα δώσουμε την μάχη των βουλευτικών εκλογών από την πρώτη γραμμή.
//Θέλω να έχουν βαθιά χαραγμένο στην συνείδησή τους, ότι ο Δημοκρατικός Συναγερμός είναι ένα ζωντανό και πρωτοπόρο πολιτικό κόμμα.
//Είμαστε η παράταξη που όχι μόνο επιτρέπει, αλλά επιδιώκει την πολιτική τάση και τη διαφοροποιημένη άποψη.
//Όμως είμαστε ταυτόχρονα η πολιτική δύναμη με ξεκάθαρες θέσεις στο Κυπριακό, την οικονομία και τις μεταρρυθμίσεις.
//Γι’ αυτό αλλοίμονο, αν στην πορεία των εκλογών παρασυρθούμε στον λαϊκισμό.
//Αλλοίμονο, αν στην προσπάθεια μας να κερδίσουμε τη θετική κουβέντα λίγων ανθρώπων, για χάρη μερικών ψήφων, θέσουμε σε κίνδυνο τις τεράστιες θυσίες που αυτός ο λαός έκανε τα τελευταία χρόνια.
//Αλλοίμονο εάν από μόνοι μας υπονομεύσουμε το τιτάνιο έργο αυτής της κυβέρνησης και αυτού του κόμματος.
//Είναι η ανάγκη αυτός ο τόπος να παραμείνει στην σωστή πορεία.
//Εμείς απευθυνόμαστε με ευθύτητα στους πολίτες.
// Δεν πάμε σ’ αυτές τις εκλογές με κρυφές ατζέντες.
//Την μάχη αυτή την δίνουμε με κρυστάλλινες θέσεις.
//Την μάχη αυτή τη δίνουμε με αυτοπεποίθηση και σιγουριά.
//Με πίστη για το έργο που η κυβέρνηση του Νίκου Αναστασιάδη και αυτή η παράταξη προσέφερε σε αυτό τον τόπο.
//Αλλά και σιγουριά για την προοπτική που ανοίγουμε ξανά για την Κύπρο μας.
//Φίλες και Φίλοι, Μέλη, Ψηφοφόροι, Φίλοι του Δημοκρατικού Συναγερμού,
//Είμαστε σήμερα εδώ για να ανανεώσουμε την αποστολή μας.
//Να πορευθούμε προς τις βουλευτικές εκλογές ακόμη πιο σύγχρονοι, ακόμη πιο δυνατοί, ακόμη πιο αξιόπιστοι.
//Στέκομαι μπροστά σας με αισθήματα ευγνωμοσύνης για τη συμβολή σας σε όσα πετύχαμε όλα αυτά τα χρόνια.
//Ήμασταν πάντα η παράταξη που αναλάμβανε τα δύσκολα.
//Ποτέ δεν φοβηθήκαμε τις τεράστιες προκλήσεις που είχε να αντιμετωπίσει η χώρα μας.
//Πετύχαμε την εθνική συμφιλίωση μετά την εθνική καταστροφή του 1974 με τον Γλαύκο Κληρίδη.
//Πετύχαμε την ένταξη της Κύπρου στην Ευρώπη, την μεγαλύτερη νίκη που πέτυχε ποτέ η Κυπριακή Δημοκρατία.
//Μια τεράστια επιτυχία που οφείλουμε και πάλι στον ιστορικό μας ηγέτη, τον Γλαύκο Κληρίδη.
//Σήμερα, με τον Νίκο Αναστασιάδη, πετυχαίνουμε την σωτηρία και την αναγέννηση της χώρας μας.
//Πετυχαίνουμε την ανατροπή των δραματικών δεδομένων που η αριστερή κυβέρνηση και οι πολιτικές της είχαν δημιουργήσει.
//Φίλες και φίλοι, Ήμουν πάντα ανοικτός απέναντι σε όλους σας.
// Ούτε και σήμερα θέλω ή πρόκειται να κρυφτώ.
//Ξέρω καλά, ότι στην προσπάθεια μας τις τελευταίες ημέρες να εφαρμόσουμε πιστά τις καταστατικές μας πρόνοιες, δημιουργήθηκαν λανθασμένες εικόνες.
// Που μαζί με την ατυχή και αχρείαστη εσωστρέφεια, ενόχλησαν και πίκραναν τον υπερήφανο Συναγερμικό κόσμο.
// Αναγνωρίζω την κακή εικόνα που έχει δοθεί.
//Αυτή η παρένθεση όμως σήμερα κλείνει οριστικά.
//Το μόνο που κρατάμε είναι η στάση ευθύνης, αλτρουισμού και προσωπικής υπέρβασης που επέδειξε ο συναγωνιστής και φίλος Χρήστος Πάλλης. Αυτό είναι το πραγματικό Συναγερμικό ήθος.
//Φίλες και Φίλοι, Από σήμερα και μέχρι τις 22 Μαΐου, έχουμε να υπερασπιστούμε τις πολιτικές και τις ιδέες μας.
//Την σταθερή προοπτική αυτής της χώρας.
//Έχουμε να υπερασπιστούμε την υπεύθυνη και σοβαρή διαχείριση που έγινε για να σωθεί η Κύπρος από τη χρεοκοπία.
//Που οδήγησε στην επανάκτηση της αξιοπρέπειας και της εθνικής μας κυριαρχίας.
//Γιατί, ναι! Η Κύπρος είναι ξανά κυρίαρχη και αξιόπιστη.
//Υπερήφανη και ισότιμη!Χάρις στην υπεύθυνη ηγεσία του Νίκου Αναστασιάδη.
//Χάρις στην προσπάθεια μας, που πετυχαίναμε τις απαραίτητες πλειοψηφίες στη Βουλή.
//Πλειοψηφίες που χρειάζονταν για να περνά η Κύπρος τους σκοπέλους του μνημονίου.
//Η Κύπρος, γίνεται σήμερα πιο αξιόπιστη από ποτέ στο παρελθόν. Και σε οικονομικό και σε εθνικό και σε περιφερειακό, αλλά και σε Ευρωπαϊκό επίπεδο.
//Η μικρή μας πατρίδα έχει γίνει παράδειγμα ενός σύγχρονου άθλου!
//Αυτό τον άθλο, ως αποτέλεσμα των θυσιών του λαού μας, είναι που στις εκλογές καλούμαστε να υπερασπιστούμε και να προστατεύσουμε.
//Αυτή την πορεία δεν πρόκειται να διακινδυνεύσουμε.
//Όπως και την πορεία της οικονομικής ανάκαμψης.
//Φίλες και φίλοι, Βλέπουμε ξανά τις ίδιες δυνάμεις, που μας έφεραν την καταστροφή, να υπερασπίζονται τις ίδιες μαγικές λύσεις του χθές.
//Αυτοί που έστειλαν 70,000 συμπολίτες μας στην ανεργία, κατηγορούν εμάς που επί των ημερών μας η ανεργία μειώνεται.
//Αυτοί που έσπρωξαν χιλιάδες οικογένειες στα κοινωνικά παντοπωλεία, τολμούν να κατηγορούν εμάς γιατί σήμερα ο αριθμός αυτός έχει περιοριστεί δραστικά.
//Αυτοί που μείωσαν μισθούς και συντάξεις, κατηγορούν εμάς γιατί δεν προλάβαμε ακόμη να αποκαταστήσουμε τις απώλειες που προκάλεσαν.
//Αυτοί που οι πολιτικές τους οδήγησαν χιλιάδες μικρομεσαίες επιχειρήσεις στο κλείσιμο και διέλυσαν τη μεσαία τάξη, ζητούν και τα ρέστα.
//Είναι αυτοί που ήθελαν την Κύπρο απομονωμένη.
// Είναι αυτοί που πρότειναν την επαναφορά της λίρας.
//Αλλά και οι υπόλοιποι. Εκείνοι που μας προειδοποιούσαν για την φοροκαταιγίδα που θα ακολουθούσε το μνημόνιο.
//Όλοι αυτοί, που αντί να αναγνωρίσουν αυτό που ολόκληρη η υφήλιος παραδέχεται, αναπολούν ξανά το αμαρτωλό παρελθόν.
//Και μας κατηγορούν που δεν το επαναφέρουμε.
//Είναι οι ίδιοι, που πέρσι τέτοια εποχή μας υποδείκνυαν την ανάγκη να ακολουθήσουμε πολιτικές που επιχειρήθηκαν στην Ελλάδα.
//Μας ζητούσαν να σκίσουμε το μνημόνιο. Και όταν το σκίσιμο του μνημονίου στην Ελλάδα, έφερε τρίτο και χειρότερο, σώπασαν.
//Είναι αυτοί που μας έφεραν την Τρόικα.
//Και τώρα που εμείς τη διώξαμε, κάνουν ότι μπορούν για να την φέρουν πίσω.
//Δεν θα τους το επιτρέψουμε.
//Τώρα που άρχισαν να αποδίδουν καρπούς οι θυσίες του λαού μας,
// δεν θα τους αφήσουμε να τους καταστρέψουν.
//Δεν θα αφήσουμε την Κύπρο να κατρακυλήσει ξανά στην καταστροφή!
//Εμείς θα παραμείνουμε η δύναμη της ευθύνης.
//Και αυτό είναι φίλοι μου το διακύβευμα αυτών των εκλογών. Το αν η Κύπρος θα συνεχίσει την πορεία της ευθύνης και της σταθερής προοπτικής, ή θα γυρίσει πίσω.
//Πίσω σε πολιτικές που δεν λογαριάζουν το δημόσιο χρήμα.
//Και το σπαταλούν εις βάρος του κάθε πολίτη και της κάθε επόμενης γενιάς.
//Αυτό είναι το δίλημμα που έχει απέναντι του ο κάθε σκεπτόμενος πολίτης αυτής της χώρας.
//Φίλες και Φίλοι, Δυστυχώς, πολλοί συμπολίτες μας που ενστερνίζονται τις ίδιες απόψεις με τις δικές μας, τοποθετούνται σήμερα υπέρ της αποχής αντί υπέρ της υπεράσπισης αυτής της πολιτικής.
//Είναι συμπολίτες μας, θύματα των προηγούμενων πολιτικών.
//Πολίτες  απογοητευμένοι από μικρά και δευτερεύοντα ζητήματα που έχουν συμβεί.
//Αλλά και πάρα πολλοί νέοι, που – δικαιολογημένα σε μεγάλο βαθμό – επιλέγουν με αυτό τον τρόπο να διαμαρτυρηθούν, γιατί οι πολιτικές του παρελθόντος τους έστειλαν στην ανεργία.
//Θέλω να απευθυνθώ σε αυτούς τους ανθρώπους, αλλά και σε ολόκληρη την Κυπριακή κοινωνία.
//Έχουμε σε αυτή τη χώρα πληρώσει με τον χειρότερο τρόπο λανθασμένες πολιτικές επιλογές.
//Δεν είναι όλα τα κόμματα τα ίδια.
//Κάθε ψήφος έχει άμεσο αντίκτυπο στην ζωή μας και την πορεία της χώρας μας.
//Στις επερχόμενες εξαιρετικά κρίσιμες εκλογές, ο κυπριακός λαός καλείται να επιλέξει.
//Και ενώπιον του έχει δύο επιλογές. Τον δρόμο της σταθερής προοπτικής. Και τον άλλο που μας πάει πίσω.
//Και είναι στη ψήφο του λαού που θα εξαρτηθεί η σταθερή πορεία.
//Αλλοίμονο αν αφήσουμε τα μικρά να πάνε την Κύπρο πίσω!
//Η αποχή μας γυρίζει πίσω.
//Φίλες και Φίλοι,Γνωρίζουμε ότι δεν έχουμε φτάσει στο τέλος.
//Υπάρχουν ακόμα σημαντικά προβλήματα.
// Είμαστε όμως στη σωστή πορεία.
//Έχουμε εξυγιάνει τα δημόσια οικονομικά.
//Σταθεροποιήσαμε το τραπεζικό σύστημα.
//Κόσμος επιστρέφει στην εργασία.
//Επιχειρήσεις γεννιούνται ξανά.
//Προχωρούμε σε αλλαγές και μεταρρυθμίσεις παντού.
//Αλλαγές που θα κάνουν την ζωή του κάθε πολίτη καλύτερη.
//Προσελκύουμε ξένες επενδύσεις που αναθερμαίνουν την οικονομική δραστηριότητα και φέρνουν την ανάπτυξη.
//Κτίζουμε παντού συμμαχίες που αξιοποιούν επιτέλους την γεωγραφική θέση της χώρας μας.
//Φέραμε ξανά την ελπίδα και την προοπτική μιας σωστής επίλυσης του εθνικού μας προβλήματος,
// που θα απελευθερώσει επιτέλους τις μεγάλες δυνατότητες της πατρίδας μας.
//Αυτά είναι τα μεγάλα!
//Γι’ αυτά αγωνιζόμαστε!
//Αυτά είναι που πρέπει να υπερασπιστούμε!
//Για την σταθερή προοπτική του τόπου μας!
//Φίλες και φίλοι, Σε λίγες εβδομάδες έχουμε βουλευτικές εκλογές.
//Ο στόχος μας είναι ένας και μόνος και ξεκάθαρος: Ένας ισχυρός Δημοκρατικός Συναγερμός για μια ακόμη πιο ισχυρή κυβέρνηση.
//Για να ενισχυθεί η πολιτική σταθερότητα.
//Για να αφήσουμε οριστικά πίσω μας την ταραγμένη εποχή που κάποιοι μας οδήγησαν.
//Τώρα είναι που χρειάζεται να κάνουμε ένα ακόμα άλμα μπροστά.
//Να πρωταγωνιστήσουμε εμείς σε μια νέα πορεία για τη χώρα μας.
//Έχουμε πολλά ακόμη να κάνουμε! Στην οικονομία. Στο εθνικό θέμα. Στις μεταρρυθμίσεις.
//Είμαστε παρόν στο ραντεβού της ιστορίας, για να τραβήξουμε τη χώρα μπροστά.
//Να δώσουμε λύσεις στα προβλήματα.
//Να φτιάξουμε την καλύτερη Κύπρο.
//Μια Κύπρο υψηλών προσδοκιών.
//Μια Κύπρο που δημιουργεί.
//Μια Κύπρο με ισχυρή οικονομία.
//Που παράγει αξιοπρεπείς θέσεις εργασίας.
//Με περιφερειακό ρόλο και γεωπολιτική σημασία.
//Μια χώρα φιλόδοξη που θα απογειωθεί, χωρίς να αφήσει κανέναν πίσω.
//Αυτό είναι ο στόχος μας. Να βοηθήσουμε τον κάθε συμπολίτη μας να πραγματοποιήσει τα δικά του όνειρα.
//Αυτός είναι ο Δημοκρατικός Συναγερμός. Ελάτε να προχωρήσουμε μαζί!
//Ελάτε μαζί να κάνουμε πράξη το όραμα.
//Το όραμα μιας ελεύθερης, ενωμένης, και περήφανης πατρίδας!
//Είμαστε η σταθερή προοπτική αυτού του τόπου!
//Μαζί, θα πάμε την Κύπρο μπροστά!
Εισήγηση - Παρουσίαση Προέδρου του Δημοκρατικού Συναγερμού κ. Αβέρωφ Νεοφύτου στη συζήτηση με φοιτητές στο Πανεπιστήμιο Κύπρου «Διασύνδεση Πανεπιστημίων με αγορά»Παρασκευή 4 Μαρτίου 2016, 11.00 π.μ. – Πανεπιστήμιο Κύπρου, Λευκωσία
//Φίλες και φίλοι, Είναι με μεγάλη χαρά που βρίσκομαι ανάμεσα σας,  σε αυτή την πρωτότυπη εκδήλωση που αφορά άμεσα το μέλλον σας.
//Αγαπητοί φοιτητές και Αγαπητές φοιτήτριες, αποτελείται το μέλλον της χώρας μας και είναι υποχρέωση μας να διαμορφώσουμε δομές και να δημιουργήσουμε εργαλεία που θα σας δώσουν τα απαραίτητα εφόδια για να κατακτήσετε το μέλλον και να κάνετε τα όνειρα σας πραγματικότητα.
//Η εισήγηση μας αφορά στην ευρύτερη Διασύνδεση των Πανεπιστημίων με την Αγορά, στα πρότυπα που εφαρμόζεται σε άλλες χώρες που αποτελούν καλές και αποτελεσματικές πρακτικές.
Career Fair ή Έκθεση Σταδιοδρομίας και Επιχειρηματικότητας
//Προτείνουμε  τα πανεπιστήμια μας να δημιουργήσουν το δικό τους δίκτυο με επιχειρήσεις, το οποίο να θέτουν στη διάθεση των φοιτητών του καταληκτικού έτους.
// Με αυτό τον τρόπο θα γίνει η πρώτη επαφή με την αγορά εργασίας με διοργάνωση Έκθεσης Σταδιοδρομίας και Επιχειρηματικότητας.
//Με άνοιγμα της διαδικασίας στον επιχειρηματικό κόσμο, που θα προτείνει θέσεις εργασίας σε φοιτητές που έχουν τα απαραίτητα προσόντα από το προπτυχιακό ακόμη επίπεδο.
Υπογραφή συμβολαίου με προπτυχιακούς φοιτητές
//Για να πάμε μπροστά, δεν χρειάζεται να ξανα-ανακαλύψουμε τον τροχό.
//Μπορούμε κάλλιστα να πάρουμε μαθήματα από καλές πρακτικές πανεπιστημίων άλλων χωρών.
//Έχουμε πρόταση για εργασία και υπογραφή συμβολαίου με προπτυχιακούς φοιτητές, στη βάση συγκεκριμένων κριτηρίων, όπως για παράδειγμα κλάδος σπουδών,  ακαδημαϊκές επιδόσεις, δεξιότητες, και μέσω συγκεκριμένων διαδικασιών όπως συνεντεύξεις, ψυχομετρικά τεστ κλπ, που θα προσυμφωνηθεί με τον εργοδότη.
//Αυτό θα αποτελέσει ακόμα ένα κίνητρο,  για σας τους φοιτητές για ακαδημαϊκή αριστεία και ενίσχυση του επαγγελματικού σας προφίλ,
// ενώ για τις επιχειρήσεις θα αποτελέσει ευκαιρία ενίσχυσης του ανθρώπινου δυναμικού της με καταρτισμένα στελέχη που διαθέτουν δυναμική ανέλιξης.
// Την ίδια στιγμή αποτελεί για τα Πανεπιστήμια μας ένας τρόπο αναβάθμισης των πτυχίων τους στην αγορά.
//Πιο συγκεκριμένα απαιτείται ενδυνάμωση των Γραφείων Σταδιοδρομίας και Διασύνδεσης για να επιτελέσει αυτό το έργο.
//Πλέον στα καθήκοντα τους συμπεριλαμβάνεται η προετοιμασία φοιτητών για προσωπική ανάπτυξη και για ένταξη στην αγορά εργασίας, δικτύωση και επαφές με επιχειρήσεις μέσα από παρουσιάσεις, εκθέσεις, διαγωνισμούς, επισκέψεις σε εταιρείες, ένταξη στην αγορά είτε για πρακτική άσκηση είτε για πλήρη απασχόληση.
//Η ενδυνάμωση θα πρέπει να είναι τόσο σε επίπεδο υποδομών όπως αποτελεσματικά συστήματα διαχείρισης δεδομένων, οικονομική στήριξη για υλοποίηση δράσεων, αλλά και κατάρτιση όπου κριθεί αναγκαίο, και επαρκής στελέχωση τους.
Προσφορά μαθημάτων προετοιμασίας και καταρτισμού
//Εισηγούμαστε την ένταξη μαθημάτων για ενδυνάμωση των ικανοτήτων των φοιτητών, σε συγκεκριμένους τομείς, που αναμένεται να ενδυναμώσουν το προφίλ των νέων προκειμένου πιο εύκολα να απορροφηθούν από την αγορά.
//Συγκεκριμένα, προτείνουμε μαθήματα που να αφορούν στην ενδυνάμωση των ικανοτήτων των φοιτητών στην έρευνα και την καινοτομία,
//καθώς και την νεανική επιχειρηματικότητα και την προώθηση της, στα αναλυτικά προγράμματα των πτυχίων σε συγκεκριμένους τομείς.
Υποχρεωτικά μαθήματα απόκτησης εμπειρίας
//Στο πλαίσιο των προπτυχιακών προγραμμάτων σπουδών εισηγούμαστε την επέκταση του θεσμού της πρακτικής άσκησης, σε όσο το δυνατό περισσότερους κλάδους σπουδών, τόσο σε τοπικές επιχειρήσεις όσο και σε επιχειρήσεις του εξωτερικού.
//Συγκεκριμένα η μεθοδολογία πρέπει να επεκτείνεται σε 2 τομείς: Πρώτον, όσο αφορά στην πρακτική άσκηση σε τοπικές επιχειρήσεις: εισηγούμαστε την ενσωμάτωση της πρακτικής άσκησης στα Προγράμματα σπουδών
// και ενίσχυση των προγραμμάτων με καταβολή ενός ποσού στον φοιτητή και στην επιχείρηση που θα τον δεχτεί.
//Επιπλέον απαιτείται η δημιουργία ειδικού θεσμικού πλαισίου προκειμένου να περιορίζει τον εργοδότη από το να εκμεταλλεύεται τον φοιτητή για μεγάλο χρονικό διάστημα χωρίς κανένα επίδομα, όπως και τον υποχρεώνει να καθορίζει το περιεχόμενο της πρακτικής άσκησης.
//Δεύτερον, όσον αφορά στην πρακτική άσκηση σε επιχειρήσεις του εξωτερικού, εισηγούμαστε όπως αυτό γίνει μέσω του Erasmus placement, ή του προγράμματος ΙΑΕΣΤΕ, με τη βοήθεια και τη συμβολή του Τμήματος εργασίας (EURES) για να βοηθήσουν τους φοιτητές να βρουν πρακτική άσκηση στο εξωτερικό.
Έλεγχος και επανασχεδιασμός της πρακτικής που ακολουθείται στους κλάδους έκδοσης επαγγελματικής άδειας
//Κρίνουμε απαραίτητο τον επανασχεδιασμό και την καλύτερη εποπτεία, των κλάδων εκείνων που για να εγγραφείς στους επαγγελματικούς καταλόγους και να λάβεις το δικαίωμα πλήρους άσκησης του επαγγέλματος, απαιτείται προηγούμενη άσκηση κάποιων μηνών.
//Η άσκηση αυτή θα πρέπει να μπορεί να ξεκινά από το προπτυχιακό επίπεδο και να συμπληρώνεται με την απόκτηση του πτυχίου.
//Δεν είναι δυνατό για περίοδο ενός περίπου χρόνου, να κρατάμε έξω από την αγορά εργασίας πτυχιούχους νέους ή να τους οδηγούμε σε εκμετάλλευση όπως πολλές φορές έχει παρατηρηθεί.
//Επιπλέον, τα Πανεπιστήμια, θέλοντας να ενισχύσουν την απορρόφηση των δικών τους απόφοιτων στην αγορά εργασίας, θα πρέπει να αναπτύξουν τη δυνατότητα τους να μπορούν να τοποθετήσουν τους φοιτητές τους στις αντίστοιχες επιχειρήσεις.
Επιτάχυνση της δυνατότητας εκμετάλλευσης εμπορεύσιμων ιδεών από τα πανεπιστήμια
//Για εμάς επιβάλλεται η δημιουργία του κατάλληλου θεσμικού και νομικού πλαισίου, ώστε ιδέες που μπορούν να γεννηθούν είτε από εσάς τους φοιτητές είτε από ακαδημαϊκούς, σε ακαδημαϊκά ιδρύματα να μπορούν να τύχουν της απαραίτητης υποστήριξης για μετατροπή τον ιδεών σε εταιρείες.
//Με αυτό τον τρόπο η χώρα απολαμβάνει προστιθέμενη αξία και επιστροφή στην επένδυση που κάνει στην έρευνα και καινοτομία.
//Η πρόταση μας για ευρύτερη Διασύνδεση των Πανεπιστημίων με την αγορά, έχει στόχο να υποστηρίξει και να δώσει τα απαραίτητα εφόδια σε εσάς να κατακτήσετε το μέλλον και να κάνετε τα όνειρα σας πραγματικότητα.
//Δεν αποτελεί απλά μια προοπτική με δυνατότητες να τοποθετήσει την Κύπρο στις χώρες υψηλής τεχνολογίας.
//Είναι καθήκον της πολιτείας είναι να σας δώσει τα εφόδια, αλλά και τις ευκαιρίες να τα αξιοποιήσετε, ώστε να καταστεί η χώρα μας νεοφυής, ανταγωνιστική και καινοτόμα με ανάπτυξη σε τομείς με ψηλή προστιθέμενη αξία.
Σας ευχαριστώ θερμά για την προσοχή σας.
Εισήγηση Προέδρου του Δημοκρατικού Συναγερμού κ.Αβέρωφ Νεοφύτου στην εκδήλωση με τίτλο«Πάφος 2017 - Ημερίδα για τον Πολιτισμό και τον Τουρισμό»Τρίτη, 29 Μαρτίου 2016, Ξενοδοχείο Athena Beach, Πάφο, 5.00μ.μ.
Έντιμοι  Υπουργοί,
Έντιμη Πρώην Επίτροπε Εκπαίδευσης, Πολιτισμού, Πολυγλωσσίας και Νεολαίας της ΕΕ
Αγαπητοί φίλοι και φίλες,
Εκλεκτοί προσκεκλημένοι,
//Θέλω να σας ευχαριστήσω για τη σημερινή σας παρουσία στην Ημερίδα που διοργανώνουμε με θέμα τον Πολιτισμό και τον Τουρισμό.
//Διαχρονικά ο τουρισμός αποτελούσε μια εκ των σημαντικότερων βιομηχανιών στη χώρα μας.
//Η μικρή μας πατρίδα, προσελκύει εκατομμύρια τουρίστες κάθε χρόνο που έρχονται να απολαύσουν τις ασύγκριτες φυσικές της, ως επί το πλείστον, ομορφιές.
//Φίλες και Φίλοι, όπως είπα και στην ημερίδα που διοργανώσαμε για τον Τουρισμό, σε ότι αφορά στην πολιτική της χώρας για τον τουρισμό, σε μεγάλο βαθμό έχουμε επικεντρωθεί σε ένα μοντέλο ήλιου και θάλασσας εδώ και δεκαετίες.
//Ήλιο και θάλασσα έχουν όμως όλες οι γειτονικές χώρες της Μεσογείου και το Κυπριακό τουριστικό προϊόν είναι λιγότερο ανταγωνιστικό από άλλα της ευρύτερης περιοχής, επιβαρυνόμενο από υψηλότερα κόστη.
//Αγαπητοί Φίλοι, Η διάδοση των νέων τεχνολογιών και των νέων μέσων προσφέρει καινούργιες δυνατότητες και ευκαιρίες στην ανάπτυξη τουριστικών δραστηριοτήτων και δύναμη στα χέρια του τουρίστα να επιλέγει, και να ενημερώνεται.
//Οι σύγχρονες τάσεις που επικρατούν στο διεθνές τουριστικό περιβάλλον και οι έντονες ανταγωνιστικές συνθήκες, επιβάλλουν ανανέωση και διαφοροποίηση του τουριστικού προϊόντος,
//επανατοποθέτηση του προορισμού στη διεθνή αγορά,
//αξιοποίηση ευκαιριών και εξειδικευμένη στόχευση των δράσεων προώθησης.
//Σε ένα τέτοιο περιβάλλον, η Κύπρος για να μπορεί να ανταγωνιστεί, θα πρέπει αναμφίβολα να αναβαθμίσει και να εμπλουτίσει το τουριστικό της προϊόν.
// Να το διαφοροποιήσει.
//Να διασφαλίσει την ποιότητα των παρεχομένων υπηρεσιών.
//Επιβάλλεται, εκτός από ήλιο και θάλασσα, να προβάλλουμε και άλλα πλεονεκτήματα της χώρας μας.
//Και ο Πολιτισμός αποτελεί συγκριτικό πλεονέκτημα της πατρίδας μας που σε μεγάλο βαθμό έχουμε αφήσει ανεκμετάλλευτο.
// Η πανέμορφη Κύπρος με τον πλούσιο πολιτισμό της διαθέτει όλα τα εχέγγυα και τα συστατικά αυτά που μπορούν να διαφοροποιήσουν το τουριστικό της προϊόν και να προσθέσουν αξία.
// Ο πολιτισμός της Κύπρου αποτελεί μοναδική ταυτότητα που μπορεί να προσθέσει αξία στο τουριστικό προϊόν.
//Για να το πετύχουμε αυτό πρέπει να αναπτύξουμε και να επιτρέψουμε να αναπτυχθούν συνέργειες που θα προσδώσουν στο τουριστικό μας προϊόν συγκριτικά πλεονεκτήματα.
//Αγαπητοί μου, ο ρόλος του ΚΟΤ στο νέο σκηνικό πρέπει και αυτός να αλλάξει με μετεξέλιξη και αναβάθμιση του σε υφυπουργείο τουρισμού και να επικεντρωθεί στην προώθηση του τουριστικού μας προϊόντος.
//Η μεταρρύθμιση του ρόλου του ΚΟΤ στο νέο σκηνικό επιβάλλεται να συμπεριλάβει συγκερασμό και συνεννόηση τόσο με τις Πολιτιστικές Υπηρεσίες του Υπουργείου Παιδείας και Πολιτισμού, το Τμήμα Αρχαιοτήτων στο Υπουργείο Μεταφορών καθώς και με το αρμόδιο Υπουργείο Ενέργειας, Εμπορίου, Βιομηχανίας  και Τουρισμού.
//Η διαχείριση του τουρισμού στα νέα δεδομένα δεν πρέπει να παραμείνει σε ένα γραφειοκρατικό οργανισμό ούτε σε μονολιθικές και κάθετες πολιτικές.
//Επιβάλλονται πολιτικές οριζόντιες προς τις δομές για αναβάθμιση του τουριστικού προϊόντος με αιχμή του δόρατος τα συγκριτικά πλεονεκτήματα της πατρίδας μας όπως τον πολιτισμό.
//Η στοχευμένη προβολή των συγκριτικών πλεονεκτημάτων της χώρας ως τουριστικού προορισμού, μέσω πολλαπλών και κατάλληλων διαύλων καλούν για μοντέρνες αντιλήψεις και νοοτροπίες.
//Η ανάγκη εκσυγχρονισμού του ΚΟΤ είναι επιτακτική για να μπορέσει να επιτύχει τον στόχο του, που δεν είναι άλλος από την προώθηση της Κύπρου ως τουριστικού προορισμού. Σε αυτό πρέπει να επικεντρωθεί.
//Αγαπητοί φίλοι, Η πολιτιστική πρωτεύουσα Πάφος 2017 δένει άρρηκτα τον τουρισμό με τον πολιτισμό.
//Η Πάφος από τα αρχαία χρόνια αποτελούσε κοιτίδα πολιτισμού ως η πιο πλούσια πολιτιστικά περιοχή της Κύπρου.
// Ένα πολιτισμό που δεν επέλεξε να αναδείξει και αντί αυτού δαπανούσε μισό εκατομμύριο ευρώ κάθε χρόνο για διοργάνωση διάφορων Όπερων.
// Θα μπορούσε κάλλιστα να διοργανώνει για παράδειγμα το «Φεστιβάλ Αφροδίτης» και να αναδείξει τον πολιτισμό της Πάφου και της Κύπρου,.
//Ότι η Πάφος θα είναι η Πολιτιστική Πρωτεύουσα της Ευρώπης το 2017, μπορεί να αποτελέσει την ευκαιρία και το έναυσμα της Πάφου ως πολιτιστική «αιχμή του δόρατος» για τη νέα αυτή τοποθέτηση του τουριστικού μας προϊόντος.
//Σε αυτό θα συμβάλει σίγουρα αν κάποια από τα έργα του Πάφος 2017 αποτελούν έργα μόνιμης υποδομής που να συνδράμουν στην ανάδειξη του πολιτιστικού προσώπου της Κύπρου.
//Με έξυπνες πολιτικές και κίνητρα, το τουριστικό πρόσωπο της Κύπρου και η διαφοροποίηση του τουριστικού μας προϊόντος σε ποιότητα και με επίκεντρο τον πολιτισμό μπορεί να αποφέρει πολλαπλά οφέλη, όπως την επιμήκυνση της τουριστικής περιόδου, με προσέλκυση ποιοτικότερου τουρισμού.
//Ο αντίκτυπος του τίτλου της Πολιτιστικής Πρωτεύουσας της Ευρώπης θα διαφανεί μέσα από την αύξηση του τουρισμού χάρη στη βελτίωση των υποδομών και την ανάπτυξη της πόλης,
// αλλά και μέσα από την αύξηση του τοπικού εισοδήματος από τομείς που σχετίζονται με τον τουρισμό.
//Οι Πολιτιστικές Πρωτεύουσες της Ευρώπης αποτελούν δημοφιλείς προορισμούς, ενώ η ποικιλία και η ποιότητα του πολιτιστικού τους προγράμματος δρα ως καταλύτης για τον πολιτιστικό τουρισμό.
//Η Πάφος έχει μια σπουδαία πολιτιστική κληρονομιά και πολλά αξιοθέατα να αναδείξει.
//Ανάμεσά τους τα ερείπια του ναού της Αφροδίτης, κάστρα, θέατρα, φρούρια, τάφοι και τα γνωστά ψηφιδωτά της ρωμαϊκής περιόδου, τα οποία περιλαμβάνονται στον κατάλογο των Μνημείων Παγκόσμιας Πολιτιστικής Κληρονομιάς της UNESCO.
//Η πρώτη πρωτεύουσα της Κύπρου κατά την ελληνιστική και ρωμαϊκή εποχή, γίνεται και πάλι πρωτεύουσα, μόνο που αυτή τη φορά φέρει τον επίσημο τίτλο της Πολιτιστικής Πρωτεύουσας της Ευρώπης.
//Φίλες και Φίλοι, Ο τουρισμός πάντα ήταν ένα σημαντικό κομμάτι της οικονομίας μας και μπορεί να γίνει ακόμα σημαντικότερο.
//Η ανταγωνιστικότητα του τουριστικού μας προϊόντος είναι εθνική υπόθεση και στενά δεμένη με την ευημερία της χώρας και την πραγματική οικονομία.
//Είναι ακόμη ένας τομέας που πρέπει να προχωρήσουμε με ριζοσπαστική μεταρρύθμιση.
//Να αναθεωρήσουμε το κανονιστικό πλαίσιο και θαρραλέα να αναδιοργανώσουμε και να καταργήσουμε αχρείαστες και γραφειοκρατικές διαδικασίες.
//Να διαφοροποιήσουμε το τουριστικό μας προϊόν στρατηγικά για να προσθέτουμε αξία.
Για να οικοδομήσουμε την καλύτερη και ανταγωνιστικότερη Κύπρο.
//Σε αυτή την προσπάθεια δεν περισσεύει κανείς. Έχουν ρόλο να επιτελέσουν και οι τοπικές αρχές, αλλά και οι φορείς της τουριστικής βιομηχανίας του ιδιωτικού τομέα.
//Φίλες και Φίλοι, Προσβλέπω στις τοποθετήσεις σας και στην συζήτηση που θα ακολουθήσει και εύχομαι καλή επιτυχία στην εκδήλωση.
Σας ευχαριστώ. Να ‘στε καλά.
Χαιρετισμός του Προέδρου του Δημοκρατικού Συναγερμού κ. Αβέρωφ Νεοφύτου στην εκδήλωση της Γραμματείας Διακοινοτικής Συνεργασίας ΔΗΣΥ «Κυπριακό: Προοπτικές και Προβλήματα της Οικονομίας»17 Μαρτίου 2016, Δημοσιογραφική Εστία, 7.00 μμ
//Αγαπητοί φίλοι και φίλες, εκλεκτοί προσκεκλημένοι, Είναι με ιδιαίτερη χαρά που παρευρίσκομαι στην αποψινή εκδήλωση της Γραμματείας Διακοινοτικής Συνεργασίας του Δημοκρατικού Συναγερμού, με τίτλο, «Κυπριακό: Προοπτικές και Προβλήματα της Οικονομίας».
//Ένα ομολογουμένως επίκαιρο θέμα, αφού διερχόμαστε μια ελπιδοφόρα περίοδο, αλλά και συνάμα μια περίοδο γεμάτη προκλήσεις, σε ότι αφορά τις προοπτικές να καταλήξουμε σε μια μόνιμη και βιώσιμη λύση του κυπριακού προβλήματος.
//Οι προκλήσεις δεν θα σταματήσουν την ευλογημένη εκείνη ημέρα που οι δύο κοινότητες θα εγκρίνουν μια συμφωνημένη λύση.
//Χωρίς υπερβολή, μπορούμε να πούμε ότι εκείνη την ημέρα θα ξεκινήσουν!
//Θα πρέπει η λύση να λειτουργήσει.
//Και η Ενωμένη Κυπριακή Δημοκρατία να δικαιώσει τα οράματα και τις ελπίδες του λαού μας για ένα καλύτερο αύριο.
//Κατά καιρούς παρακολουθούμε ή και συμμετέχουμε σε διάφορες συζητήσεις για τα οικονομικά δεδομένα μιας ενδεχόμενης λύσης.
// Με κάποιους να ισχυρίζονται ότι μια ενδεχόμενη λύση θα φέρει οικονομική καταστροφή και άλλους ότι την επομένη θα βρέχει χρήματα.
//Εάν έχει αλλάξει κάτι σε αυτή την νέα προσπάθεια, είναι η συνειδητοποίηση ότι τα οικονομικά δεδομένα είναι σημαντικά για την επιτυχή εφαρμογή μιας ενδεχόμενης λύσης.
//Εκφράζουμε την ικανοποίηση μας διότι αυτό γίνεται αντιληπτό και από την διεθνή κοινότητα.
//Κρίνουμε πολύ θετικά την ανάληψη της ευθύνης από το Διεθνές Νομισματικό Ταμείο και την Παγκόσμια Τράπεζα για μελέτη αυτής της παραμέτρου.
//Είναι λοιπόν σημαντικό να εργαστούμε όλοι μαζί ώστε η λύση να ανταποκρίνεται στις ανησυχίες και των δύο κοινοτήτων.
//Να δημιουργεί οφέλη για όλους,
//να είναι λειτουργική και οικονομικά βιώσιμη
// και να θέτει τα θεμέλια για μια σημαντική οικονομική ανάπτυξη.
//Αυτό προσπαθούμε να επιτύχουμε.
//Αυτό συνεπάγεται ότι οι οικονομικές παράμετροι της Λύσης πρέπει να εξεταστούν και να αποφασιστούν κατά την διάρκεια της διαπραγματευτικής διαδικασίας.
//Με όλο τον σεβασμό προς όσους λένε ότι πρέπει πρώτα να φτάσουμε στη λύση και έπειτα να κοιτάξουμε τα οικονομικά της δεδομένα, πιστεύω ότι η προσέγγιση αυτή είναι λανθασμένη.
//Θα πρέπει ταυτόχρονα να εξετάζουμε και τα οικονομικά δεδομένα έτσι ώστε να γνωρίζουμε ότι μια ενδεχόμενη λύση είναι εφικτό να εφαρμοστεί.
//Αυτό αποτελεί βασικό κανόνα προγραμματισμού.
//Οι οικονομικές προκλήσεις μιας ενδεχόμενης λύσης, θα μπορούσαν να ομαδοποιηθούν σε τρεις βασικούς πυλώνες: Πρώτον: Τα χρήματα που θα απαιτηθούν για την διευθέτηση του περιουσιακού.
//Δηλαδή, οι αποζημιώσεις για όσες περιουσίες δεν θα αποδοθούν στους νόμιμους ιδιοκτήτες, στα πλαίσια των κριτηρίων που θα συμφωνηθούν.
//Το Γραφείο Προγραμματισμού υπολόγισε το 2004 ότι το 65% του κόστους μιας ενδεχόμενης λύσης θα αφορούσε τις αποζημιώσεις για τις ελληνοκυπριακές περιουσίες στη τ/κ συνιστώσα πολιτεία.
//Σήμερα όμως τα δεδομένα έχουν αλλάξει.
// Σήμερα έχει ήδη συμφωνηθεί ότι οι ιδιοκτήτες περιουσίας θα έχουν να επιλέξουν μεταξύ αποκατάστασης, μερικής αποκατάστασης, χρηματικής αποζημίωσης, ανταλλαγής και αποζημίωσης σε ακίνητη περιουσίας στη συνιστώσα πολιτεία στην οποία επιθυμούν να ζήσουν.
//Ως αποτέλεσμα, οι οικονομικοί πόροι που θα απαιτηθούν για αποζημιώσεις θα είναι σημαντικά μικρότεροι αφού αρκετοί εκτοπισμένοι ιδιοκτήτες θα μπορούν να επιλέξουν την μορφή της αποζημίωσης που απαιτείται.
//Αναμφίβολα η Τουρκία θα πρέπει να αναλάβει τις οικονομικές ευθύνες που της αναλογούν σε αυτό το ζήτημα.
//Όπως επίσης και η Διεθνής Κοινότητα θα πρέπει να συνεισφέρει γενναιόδωρα.
//Ωστόσο δεν τρέφουμε αυταπάτες. Δεν πιστεύουμε ότι θα μας χαρίσουν δεκάδες δις ευρώ για να επιλύσουμε το περιουσιακό.
// Θα πρέπει όμως να μειώσουμε περαιτέρω το κόστος των αποζημιώσεων σε ρευστό μέσα από τις επιλογές που ανέφερα προηγουμένως και μέσα από την συμφωνία για εδαφικές αναπροσαρμογές.
//Αυτό μπορεί να επιτευχθεί, μέσα από τη διασύνδεση του περιουσιακού με το εδαφικό.
//Αυτή είναι η θέση του Δημοκρατικού Συναγερμού, αυτή είναι και η θέση του Προέδρου της Δημοκρατίας, τον οποίο και στηρίζουμε.
//Η επιστροφή όσο το δυνατόν μεγαλύτερου αριθμού προσφύγων και περιουσιών υπό ε/κ διοίκηση, εξ ορισμού θα μειώσει το κόστος των αποζημιώσεων.
//Έχει υπολογιστεί ότι εδαφικές αναπροσαρμογές που θα επιτρέπουν στο 50% των εκτοπισμένων να επιστρέψουν στις οικίες τους υπό ε/κ διοίκηση, αντιστοιχούν σε περιουσία αξίας 25 δις ευρώ που θα επιστραφεί στους νόμιμους ιδιοκτήτες.
//Μειώνοντας ανάλογα και το κόστος αποζημιώσεων.
// Εξού και η προσπάθεια του Προέδρου της Δημοκρατίας είναι να επιστραφούν υπό ε/κ Διοίκηση όσο το δυνατό περισσότερες περιουσίες υψηλής αξίας.
//Τουτέστιν, οι εναπομείναντες περιουσίες οι οποίες θα υπόκεινται στη θεραπεία της μερικής ή πλήρους αποζημίωσης θα είναι πολύ χαμηλότερης συνολικής αξίας από αυτές που θα επιστραφούν υπό ε/κ διοίκηση.
//Δεύτερον. Το κόστος για τη δημιουργία υποδομών και απαραίτητων έργων ανάπτυξης στις υπό εδαφική αναπροσαρμογή περιοχές.
// Εδώ θα μου επιτρέψετε να εκφράσω μια διαφορετική, από την επικρατούσα, ίσως, άποψη.
//Οι επενδύσεις σε υποδομές θα διασφαλίσουν την οικονομική ανάπτυξη σε ολόκληρη την Κύπρο
//και θα δημιουργήσουν χιλιάδες θέσεις εργασίας σε όλο το φάσμα της οικονομίας.
//Θα επωφεληθούν και οι δύο κοινότητες ενώ ταυτόχρονα θα αυξηθεί το βιοτικό επίπεδο χιλιάδων εκτοπισμένων.
//Εκεί όπου άλλοι βλέπουν κόστος, εμείς βλέπουμε ευκαιρίες και επενδύσεις.
//Δεν αποτελεί κόστος η ανοικοδόμηση της Αμμοχώστου.
//Δεν αποτελεί βαρίδιο η επέκταση οδικών αρτηριών.
// Ούτε η δημιουργία αποχετευτικών, υδρευτικών και αρδευτικών συστημάτων και η ανοικοδόμηση ερειπωμένων σπιτιών.
//Αποτελεί φορέα ανάπτυξης.Ο οποίος μέσα από ένα σωστό επενδυτικό πλαίσιο μπορεί να δημιουργήσει πλούτο και προοπτική.
// Η Ευρωπαϊκή Ένωση διαθέτει αριθμό αναπτυξιακών κονδυλίων που μπορούμε και πρέπει να αξιοποιήσουμε για τον σκοπό αυτό.
//Τρίτον Το κόστος λειτουργίας και η δομή του ομοσπονδιακού κράτους και των συνιστωσών πολιτειών.
//Θέλω να είμαι ξεκάθαρος στο σημείο αυτό. Δεν έχουμε διασώσει τον τόπο μας από μια οικονομική καταστροφή, με τις θυσίες του λαού μας, μόνο και μόνο για να ξαναφέρουμε την Τρόικα σε λίγα χρόνια.
//Και ας μην εκληφθεί η αναφορά μου αυτή, ως αρνητική για την εξεύρεση λύσης.
//Εμείς είμαστε συνειδητά ταγμένοι στον αγώνα για επανένωση της πατρίδας μας.
//Αυτό είναι εφικτό, μόνο εάν η λύση είναι βιώσιμη και λειτουργική.
//Συνεπώς πρέπει να είναι και οικονομικά βιώσιμη.
//Η ενοποίηση δύο ξεχωριστών οικονομικών μοντέλων, είτε αυτό αφορά τις κρατικές δαπάνες και τις κοινωνικές παροχές, είτε τον τραπεζικό τομέα και τον τομέα των υπηρεσιών, θα πρέπει να γίνει με τρόπο τέτοιο, που να θέτει κοινούς δημοσιονομικούς στόχους και ισχυρή εποπτεία.
//Έτσι που να μην γίνεται βαρίδιο η μια πολιτεία στην άλλη, ή στην ομοσπονδιακή δομή, αλλά μαζί να δημιουργούν προοπτικές ανάπτυξης.
//Εξάλλου, μια σοβαρή και δημοσιονομικά σταθερή Ενωμένη Κύπρος, θα μπορέσει να εκμεταλλευθεί πλήρως τα οφέλη της επανένωσης και να προσελκύσει σοβαρούς θεσμικούς επενδυτές.
//Ταυτόχρονα θα πρέπει να εξευρεθεί οικονομική ισορροπία στην οικονομική βιωσιμότητα της λύσης, με προτεραιότητα στην εφαρμογή της συμφωνίας έτσι ώστε όλες οι ομοσπονδιακές δομές να είναι στη θέση τους και όλες οι πρόνοιες της συμφωνίας να μπορούν να εφαρμοστούν ομαλά.
//Αγαπητοί φίλοι και φίλες, Δεν θα επεκταθώ στα οικονομικά της λύσης, διότι είμαι βέβαιος ότι οι εκλεκτοί προσκεκλημένοι μας θα το πράξουν με επάρκεια.
//Απόψε θέλω να στείλω το μήνυμα σε όλους τους κυπρίους, ε/κ και τ/κ, ότι η διατήρηση του υφιστάμενου status quo δεν είναι βιώσιμη.Ότι κρύβει πολλούς κινδύνους για το μέλλον τους.
//Ο χρόνος είναι μια πολυτέλεια την οποία καμία από τις δύο κοινότητες δεν έχει.
//Μετά από 4 δεκαετίες διαχωρισμού, οι περισσότεροι πρόσφυγες δεν έχουν πλέον μνήμες ή βιώματα από την κοινή μας συμβίωση.
// Σε μερικά χρόνια οι περισσότεροι από όσους την έχουν βιώσει, είτε δεν θα βρίσκονται πλέον μαζί μας, είτε θα είναι υπερήλικες.
//Την ίδια στιγμή, φυσικά, θα πρέπει να τονίσουμε ότι κανένας δεν είναι διαθετειμένος να θυσιάσει την ποιότητα της λύσης για χάρη του χρόνου.
// Η λύση θα πρέπει να είναι λειτουργική, να αντέχει στο χρόνο και να φαίνεται λογική στις επερχόμενες γενιές.
//Ένα από τα δυνατά στοιχεία της νέας διαδικασίας, είναι η συμφωνία των δύο ηγετών ότι μόνο μια συμφωνημένη λύση μπορεί να τεθεί σε δημοψήφισμα.
//Σήμερα υπάρχει μεγάλη ανάγκη για την ύπαρξη ενός πυλώνα σταθερότητας στην περιοχή.
// Η Κύπρος, μπορεί να γίνει αυτός ο αξιόπιστος πυλώνας πολιτικής, οικονομικής και ενεργειακής σταθερότητας και συνεργασίας στην Ανατολική Μεσόγειο.
//Μια επανενωμένη Κύπρος μπορεί να επιτελέσει αυτό τον ρόλο και πολύ περισσότερο, να αποτελέσει τον συνδετικό κρίκο της Ευρωπαϊκής Ένωσης με την Ανατολική Μεσόγειο και την Μέση Ανατολή.
//Μπορεί, ακόμη, να αποτελέσει ένα επιτυχημένο πρότυπο και παράδειγμα μιας ευημερούσας, πολυπολιτισμικής κοινωνίας.
// Ένας τόπος όπου η διαφορετικότητα και οι διαφορετικές θρησκείες αποτελούν κίνητρο για καλύτερη αλληλοκατανόηση και συνεργασία και όχι πηγή συγκρούσεων και δυστυχίας.
//Αγαπητοί φίλοι, Τελειώνοντας, επιτρέψτε μου να ευχαριστήσω τους εκλεκτούς προσκεκλημένους και να συγχαρώ τα μέλη και την Γραμματέα της Γραμματείας Διακοινοτικής Συνεργασίας για το θέμα της σημερινής συζήτησης.
//Ας ελπίσουμε ότι πολύ σύντομα, μια ενωμένη και οικονομικά ευημερούσα Κύπρος, θα γίνει απτή πραγματικότητα για όλους τους κατοίκους της.
Τοποθέτηση Προέδρου του Δημοκρατικού Συναγερμού κ. Αβέρωφ Νεοφύτου στην ημερίδα με τίτλο«Ψηφιακή Κύπρος 2020: Ευκαιρίες, Προκλήσεις και Μεταρρυθμίσεις»Τετάρτη, 27 Απριλίου 2016, Ξενοδοχείο Hilton Park, Λευκωσία, 11:00π.μ.
Αγαπητοί ομιλητές,
Φίλες και Φίλοι,
//Είναι με ιδιαίτερη χαρά που σας καλωσορίζω στη σημερινή ημερίδα με το επίκαιρο θέμα «Ψηφιακή Κύπρος 2020: Ευκαιρίες, Προκλήσεις και Μεταρρυθμίσεις».
//Η ψηφιακή εποχή είναι εδώ και έχει αρχίσει να γίνεται αναπόσπαστο κομμάτι της καθημερινότητας μας.
//Ανοίγονται νέοι ορίζοντες με τη ψηφιακή ενοποίηση της Ευρωπαϊκής Ένωσης μέσω της Ψηφιακής Ενιαίας Αγοράς.
// Της πραγματικής περισσότερης Ευρώπης.
//Έναν πολλά υποσχόμενο και γεμάτο προκλήσεις τομέα προόδου, από τον οποίο θα μπορούσαν να προέλθουν οφέλη αποτελεσματικότητας ύψους 415 δισεκατομμυρίων ευρώ για την Ευρώπη.
//Ένας τομέας προόδου που δημιουργεί νέες ευκαιρίες για την τόνωση της οικονομίας μέσω του ηλεκτρονικού εμπορίου και διευκολύνει τη διοικητική και χρηματοπιστωτική συμμόρφωση των επιχειρήσεων
//ενδυναμώνοντας τους πολίτες μέσω της ηλεκτρονικής διακυβέρνησης.
// Φίλες και Φίλοι,Η ψηφιακή ενιαία αγορά είναι εμβληματική πρωτοβουλία της Ευρωπαϊκής Ένωσης που επεκτείνει την έννοια της κοινής αγοράς,
//και συμβάλει προς διαρκώς στενότερη ένωση των ευρωπαϊκών λαών.
//Έχει ως στόχο την εξάλειψη των εμπορικών φραγμών μεταξύ των κρατών μελών με σκοπό την αύξηση της οικονομικής ευημερίας.
//Η βελτιωμένη πρόσβαση στις πληροφορίες, θα αποφέρει οφέλη στη μείωση του κόστους συναλλαγών και να θεσπίσει βελτιωμένα επιχειρηματικά διοικητικά πρότυπα και καινοτόμα επιχειρηματικά μοντέλα.
//Η αύξηση του ηλεκτρονικού εμπορίου θα αποφέρει απτά οφέλη για τους καταναλωτές, όπως είναι νέα προϊόντα, χαμηλότερες τιμές και βελτίωση της ποιότητας αγαθών και υπηρεσιών, χάρις στο διασυνοριακό εμπόριο και την ευκολότερη σύγκριση των προσφορών.
//Η ενίσχυση της ηλεκτρονικής διακυβέρνησης διευκολύνει τη διαδικτυακή συμμόρφωση και την πρόσβαση σε θέσεις εργασίας και επιχειρηματικές ευκαιρίες, τόσο για τους πολίτες, όσο και για τις επιχειρήσεις.
//Σε αυτές τις εξελίξεις, η Κύπρος, τόσο ως κράτος μέλος της Ευρωπαϊκής Ένωσης, όσο και ως νησιωτική οικονομία, δεν μπορεί να μείνει εκτός.
//Επιβάλλεται να αγκαλιάσουμε τη ψηφιακή μεταμόρφωση της Κύπρου ως παράγοντα ενίσχυσης της ανταγωνιστικότητας της οικονομίας και ως μοχλό ανάπτυξης.
//Η ψηφιακή μεταμόρφωση χτίζει τη γέφυρα που ενώνει ουσιαστικά το νησί μας με την υπόλοιπη Ευρώπη και εκμηδενίζει τις όποιες αποστάσεις.
//Φίλες και Φίλοι, συχνά αναφέρομαι στην καλύτερη Κύπρο που δημιουργεί με τις γνώσεις και το ταλέντο του ανθρώπινου δυναμικού της.
// Αυτή είναι η καλύτερη Κύπρος που συχνά μένει κρυμμένη, πίσω από την καθημερινή μεμψιμοιρία και το λόγο της μιζέριας.
//Πιστεύω σε αυτή την καλύτερη Κύπρο γιατί η Κύπρος έχει δυνατότητες και το έχει αποδείξει.
//Κι εμείς οραματιζόμαστε την Κύπρο της επιχειρηματικότητας, της δημιουργίας, της προοπτικής.
//Οι σημερινοί δεκαοχτάρηδες δεν ξέρουν τη ζωή χωρίς διαδίκτυο.Γνωρίζουν ένα κόσμο ενιαίο ψηφιακά.
//Ενημερώνονται, ψυχαγωγούνται και πολλοί δραστηριοποιούνται διαδικτυακά.
//Κυριολεκτικά «παίζουν» τη τεχνολογία στα δάκτυλα και αποκτούν δεξιότητες που θα είναι μαζί τους για μια ζωή.
//Η ψηφιακή επιχειρηματικότητα δεν γνωρίζει σύνορα.
//Φίλες και Φίλοι, η πρόκληση της επόμενης μέρας είναι να καταφέρουμε μέσα από την κρίση, να βγούμε με ένα πιο σύγχρονο και πιο αποτελεσματικό κράτος, υποστηρικτή της κυπριακής επιχειρηματικότητας.
//Η μεγάλη πρόκληση που έχουμε μπροστά μας σήμερα είναι να φτιάξουμε την καλύτερη Κύπρο. Την ψηφιακή Κύπρο της επιχειρηματικότητας, της ανταγωνιστικότητας, της ανάπτυξης.
//Αυτή είναι η μεγάλη πρόκληση: να μείνουμε σταθεροί στην πορεία προς την καλύτερη Κύπρο, μακριά από τις σειρήνες του λαϊκισμού.
//Η Κύπρος διαθέτει εξειδίκευση, ταλαντούχο ανθρώπινο δυναμικό και επιχειρήσεις με όραμα.Απαραίτητα συστατικά για να μπορέσει να εκμεταλλευτεί τις παγκόσμιες τάσεις και εξελίξεις.
//Ταυτόχρονα, η ανάπτυξη της έρευνας και της καινοτομίας μπορούν να αποτελέσουν πυλώνα προσέλκυσης ξένων επενδύσεων σε τομείς καινοτομίας, που έχει τις προοπτικές και μπορεί να εξελιχθεί σε σημαντικό βραχίονα της οικονομίας μας.
//Αποτελούν μια προοπτική που είναι δυνατόν να τοποθετήσει την Κύπρο στις χώρες υψηλής τεχνολογίας
//Για να επιτύχουμε την ανάπτυξη της οικονομίας όμως, ώστε να παρέχουμε ένα εύφορο περιβάλλον για δημιουργία, τα σημαντικά βήματα προς την ολική μεταρρύθμιση του κράτους, πρέπει να γίνουν ακόμα πιο χειροπιαστά.
//Προχωρούμε στην μεταρρύθμιση του κράτους για τον πολίτη και την οικονομία.
//Προχωρούμε στην εφαρμογή της ηλεκτρονικής διακυβέρνησης που θα μειώσει τον διοικητικό φόρτο συναλλαγής του ιδιωτικού τομέα με τον δημόσιο.
//Επιβάλλεται θαρραλέα να προχωρήσουμε με ριζοσπαστικές μεταρρυθμίσεις νοοτροπίας και διαδικασιών.
//Να συνεχίσουμε την πολιτική της μεταρρύθμισης και της αλλαγής και τώρα που δεν είμαστε υπό καθεστώς μνημονίου.
//Φίλες και Φίλοι,
Αγαπητοί προσκεκλημένοι,
Προσβλέπω στις τοποθετήσεις σας και στην συζήτηση που θα ακολουθήσει και εύχομαι καλή επιτυχία στην εκδήλωση.
Σας ευχαριστώ.
Να ‘στε καλά.
Εισήγηση Προέδρου του Δημοκρατικού Συναγερμού κ.
Αβέρωφ Νεοφύτου στην εκδήλωση με τίτλο«Οι σύγχρονες προκλήσεις της Παιδείας στην Κύπρο»Παρασκευή, 18 Μαρτίου 2016, Συνεδριακό «Φιλοξένια», Αίθ. Jean Monnet, Λευκωσία, 5.00μμ
//Έντιμε κ. Υπουργέ Παιδείας, Αγαπητοί φίλοι και φίλες, Εκλεκτοί προσκεκλημένοι, Θέλω να σας ευχαριστήσω για τη σημερινή σας παρουσία στην Ημερίδα που διοργανώνουμε για την Παιδεία και την Εκπαίδευση.
//Εάν όλοι συμφωνούμε ότι οι νέοι αποτελούν το μέλλον αυτού του τόπου, τότε σίγουρα μπορούμε να συμφωνήσουμε και στο ότι η παρεχόμενη Παιδεία θα καθορίσει την ποιότητα αυτού του μέλλοντος για τις επόμενες γενεές.
//Προτού παραθέσω το δικό μας όραμα για την παιδεία που αξίζουν τα παιδιά μας, επιτρέψτε μου να μοιραστώ μαζί σας μια πρόσφατη εμπειρία.
//Πριν από λίγες ημέρες είχα την ευκαιρία να επισκεφθώ το Λύκειο Αποστόλου Λουκά στο Κολόσσι.
//Εκεί στράφηκε η προσοχή των ανθρώπων της τέχνης και του πολιτισμού από όλη την Ευρώπη.
//Χάρη στη μεγάλη επιτυχία των μαθητών μας που συμμετείχαν στον εικαστικό διαγωνισμό της Saatchi Gallery στο Λονδίνο, όπου με το έργο «Immigrants” εξασφάλισαν το πρώτο βραβείο ανάμεσα σε 22.000 συμμετοχές από όλη την Ευρώπη.
//Εκεί λοιπόν συνάντησα παιδιά γεμάτα ευαισθησίες.
//Αλλά και πείσμα να μεταδώσουν τις ευαισθησίες αυτές σε όλο τον κόσμο μέσα από την τέχνη και την καλλιτεχνική δημιουργία.
//Συζήτησα με παιδιά που προβληματίζονται για το τι συμβαίνει γύρω τους.
//Που ενδιαφέρονται για το δράμα και τα βάσανα των συνανθρώπων τους.
//Που έχουν τη θέληση και την επιμονή να διαγωνιστούν και να επιτύχουν.
//Συνάντησα, ακόμη, εκπαιδευτικούς που νοιάζονται και συμπαραστέκονται στα παιδιά.
//Που τα βοηθάνε να εξερευνήσουν και να αναπτύξουν το ταλέντο τους,vα κατακτήσουν νέες δεξιότητες και γνώσεις.
//Που στέκονται δίπλα και όχι απέναντι από τους μαθητές.
//Αυτή είναι η Παιδεία που ονειρευόμαστε για τα παιδιά μας.Της δημιουργίας και της επιτυχίας.
//Φίλες και Φίλοι, το πρώτο και πιο καθοριστικό βήμα για να λύσεις ένα πρόβλημα, είναι να αναγνωρίσεις την ύπαρξη του.Και είναι γεγονός ότι στον τόπο μας, ο Τομέας της Παιδείας αντιμετωπίζει σοβαρά προβλήματα εδώ και πολλά χρόνια.
//Προβλήματα που οι εκάστοτε κυβερνώντες - όλοι μας - είτε δεν βλέπαμε, είτε προσποιούμασταν ότι δεν βλέπουμε.
//Για να αποφύγουμε την ανάληψη ευθύνης επί καυτών ζητημάτων.
// Και την ενδεχόμενη αντιπαράθεση με διάφορες ομάδες συμφερόντων.
//Η Κύπρος έχει την πρωτιά ανάμεσα στα κράτη-μέλη της Ε.Ε., σε ότι αφορά το μέγεθος κρατικών δαπανών για την Παιδεία. Δυστυχώς, τα αποτελέσματα των δαπανών αυτών δεν είναι τα αναμενόμενα.
//Αυτό επιβεβαιώνεται τόσο από τα αποτελέσματα διεθνών αξιολογήσεων όσο και από τις επιδόσεις των μαθητών μας εντός του δικού μας εκπαιδευτικού συστήματος.
//Κρυφτήκαμε - όλοι μας - διαχρονικά πίσω από τον ευφάνταστο θεσμό της αναγωγής, για να μην παραδεχθούμε το πρόβλημα.
//Ότι χρόνο με τον χρόνο οι μαθητές μας έχουν ολοένα και μεγαλύτερες αδυναμίες. Σε βασικά μαθήματα όπως τα Νέα Ελληνικά, τα Μαθηματικά, τις Επιστήμες.
//Βλέπουμε τους απόφοιτούς μας να μην μπορούν να ενταχθούν στην αγορά εργασίας στον τομέα των σπουδών τους.
//Αυτό συνέβαινε και πριν από την κρίση. Διότι το εκπαιδευτικό μας σύστημα, είτε στη Μέση είτε στην Ανώτερη Εκπαίδευση, εδώ και χρόνια έχει αποξενωθεί από τις μεταβαλλόμενες ανάγκες της κοινωνίας και της αγοράς εργασίας.
//Οφείλουμε να αναγνωρίσουμε ότι για πολλές δεκαετίες δεν είχαμε την τόλμη να προχωρήσουμε στις απαραίτητες τομές που έχουμε ανάγκη.
// Χρειαστήκαμε σχεδόν τρεις δεκαετίες για να καταλήξουμε σε μια συμφωνία για τον καθορισμό μιας νέας διαδικασίας πρόσληψης των εκπαιδευτικών. Η οποία θα διασφαλίζει την εργοδότηση των ικανότερων και όχι των ηλικιακά μεγαλύτερων.
//Αλλαγή που εμείς στον Δημοκρατικό Συναγερμό θέλαμε να δούμε να εφαρμόζεται το συντομότερο δυνατό.
//Για να έχουμε τους ικανότερους εκπαιδευτικούς στην τάξη.
//Δυστυχώς, διάφορες ομάδες συμφερόντων και μικροκομματικές σκοπιμότητες νέρωσαν την ουσιαστική αυτή μεταρρύθμιση, αφού η παρέμβαση της βουλής μετάθεσε την πλήρη εφαρμογή της μέχρι το 2027.
//Χρειαστήκαμε δύο δεκαετίες για να αντιληφθούμε ότι σε μια εποχή που η εξειδίκευση είναι απαραίτητη, εμείς προχωρούσαμε στην αντίθετη κατεύθυνση.
//Δίδοντας γενικές και αόριστες γνώσεις στους μαθητές μας, μέσα από απεριόριστες επιλογές που έδιδε το Ενιαίο Λύκειο.
//Συζητάμε ακόμη για την εφαρμογή ενός νέου συστήματος αξιολόγησης των εκπαιδευτικών μας.
//Ενός συστήματος που θα συνδέει την αξιολόγηση της σχολικής μονάδας και των εκπαιδευτικών με τα εκπαιδευτικά προγράμματα και τα παραγόμενα αποτελέσματα.
//Είμαστε ιδιαίτερα ικανοποιημένοι γιατί αυτή η κυβέρνηση και ο συγκεκριμένος Υπουργός Παιδείας, δεν προσπαθούν να κρύψουν τα προβλήματα κάτω από το χαλί.
//Είναι αποφασισμένοι να προχωρήσουν – και προχωράμε - στις μεταρρυθμίσεις και τις απαραίτητες Τομές που τόσο πολύ έχει ανάγκη η Παιδεία μας.
//Διότι για εμάς είναι πεποίθησή, ότι, η Παιδεία αποτελεί το κλειδί κάθε κοινωνίας για έξοδο από οικονομικά, κοινωνικά και θεσμικά αδιέξοδα.
//Η επένδυση στην Παιδεία είναι κυριολεκτικά επένδυση στο Αύριο.
//Διότι τα εφόδια με τα οποία εξοπλίζουμε σήμερα τα παιδιά μας, είναι αυτά που θα καθορίσουν και το επίπεδο της καινοτομίας, της ανάπτυξης και της ανταγωνιστικότητας που θα βιώσουμε τις επόμενες δεκαετίες.
//Κάθε προσπάθεια για αλλαγή νοοτροπίας και μεταρρύθμιση είναι λογικό να συνοδεύεται από αντιδράσεις.
//Εμείς δηλώνουμε ανεπιφύλακτα ότι θα στηρίξουμε την προσπάθεια αυτή, ανεξαρτήτως πολιτικού κόστους.
//Για να δημιουργήσουμε επιτέλους ένα εκπαιδευτικό σύστημα που να έχει στο επίκεντρο τους μαθητές και τις ανάγκες της κοινωνίας μας.
//Και έχουμε πολλά να κάνουμε ακόμη.
//Είμαστε βέβαιοι ότι μέσα από την καλύτερη διαχείριση των υφιστάμενων πόρων, την επένδυση στην έρευνα, την ανάπτυξη του «επιχειρείν» ανάμεσα στους νέους μας, μπορούμε να ελπίζουμε σε καλύτερες ημέρες.
//Η αυτονόμηση της σχολικής μονάδας, η προώθηση της ακαδημαϊκής Αριστείας, η συμμετοχή σε καινοτόμα ευρωπαϊκά προγράμματα και ο ορθός επαγγελματικός προσανατολισμός, μπορούν να δώσουν την ώθηση που χρειάζεται σήμερα η κοινωνία μας.
//Θα ήταν παράλειψη εάν δεν επαναλαμβάναμε την πάγια θέση μας. Ότι η Πολιτεία οφείλει να αντιμετωπίζει ισότιμα, τόσο τη Δημόσια όσο και την Ιδιωτική Εκπαίδευση.
//Να προσφέρει ίσες δυνατότητες και ευκαιρίες για το σύνολο των παιδιών,είτε αυτά φοιτούν στο δημόσιο
//είτε στο ιδιωτικό σχολείο.
//Σήμερα περίπου το 18% των μαθητών φοιτούν στην ιδιωτική εκπαίδευση.
//Οι γονείς που επιλέγουν το ιδιωτικό σχολείο για τα παιδιά τους, πέραν των φόρων που πληρώνουν, ουσιαστικά αποφορτίζουν το κράτος και από ένα μεγάλο κόστος.
//Χαιρετίζουμε την κατάθεση συγκεκριμένης πρότασης από την κυβέρνηση που δίνει επιτέλους το δικαίωμα και στους απόφοιτους ιδιωτικών σχολείων να διεκδικήσουν εισδοχή στα Δημόσια Πανεπιστήμια του τόπου.
//Χωρίς να επηρεάζεται καμία θέση που σήμερα προσφέρεται στους μαθητές του Δημόσιου Σχολείου.
//Καλούμε όλες τις πολιτικές δυνάμεις να στηρίξουν τη συγκεκριμένη πρόταση.
//Παλέψαμε για πολλά χρόνια ως Δημοκρατικός Συναγερμός για αυτή τη θετική εξέλιξη.
//Επιτρέψτε μου, ωστόσο, να εκφράσω την άποψη ότι με ημίμετρα δεν μπορούμε να κάνουμε το άλμα προς τα εμπρός.
//Εμείς θέλουμε τα πανεπιστήμια μας να γίνουν ανταγωνιστικά.Για αυτό και πιστεύουμε ότι η εισδοχή φοιτητών σε αυτά δεν πρέπει να γίνεται με ισοπεδωτικό τρόπο.
//Το κάθε πανεπιστήμιο πρέπει να έχει τα δικά του κριτήρια επιλογής.
//Κριτήρια που θα προάγουν την ακαδημαϊκή αριστεία
//και που θα αντιμετωπίζουν όλους τους μαθητές ισότιμα.
//Οι φίλοι του ΑΚΕΛ μας λένε ότι δεν θα επιτρέψουν να γίνει το Πανεπιστήμιο Κύπρου η Οξφόρδη της Κύπρου.
//Εμείς τους απαντάμε ότι δεν θα επιτρέψουμε να μετατρέψουν το Πανεπιστήμιο Κύπρου στο Λουμούμπα της Κύπρου.
// Διότι το να επιλέγεις τους καλύτερους με αντικειμενικά κριτήρια, ονομάζεται επένδυση στο μέλλον και ακαδημαϊκή αριστεία και όχι ελιτισμός.
// Το αντίθετο είναι που τσιμεντώνει την μετριότητα και την ισοπέδωση.
//Αγαπητοί φίλοι και φίλες, Σε μια ημικατεχόμενη χώρα όπως η πατρίδα μας, η Παιδεία έχει ένα ιδιαίτερο ρόλο να διαδραματίσει.
//Οφείλουμε μέσα από το εκπαιδευτικό μας σύστημα να διατηρήσουμε άσβεστη τη μνήμη αλλά και την επιθυμία για επανένωση και απαλλαγή της πατρίδας μας από τη διχοτόμηση και την κατοχή.
//Παράλληλα, οφείλουμε να εργαστούμε για τη δημιουργία κουλτούρας για ειρηνική συμβίωση και δημιουργική συνεργασία ελληνοκυπρίων και τουρκοκυπρίων.
//Θέλουμε να αφουγκραστούμε τις ανησυχίες και τα προβλήματα που υπάρχουν.
// Αλλά και να αξιοποιήσουμε τις μεγάλες ευκαιρίες και δυνατότητες που προσφέρονται μέσα από την επίλυση τους, για να κτίσουμε ένα στιβαρό Αύριο.
//Μακριά από συνθήματα, μικροπολιτικές ή συνδικαλιστικές σκοπιμότητες, εμείς δεσμευόμαστε να είμαστε ωφέλιμοι και παραγωγικοί.
//Το χρωστάμε στους εαυτούς μας, το χρωστάμε στα παιδιά μας.
Τοποθέτηση του Προέδρου του Δημοκρατικού Συναγερμού κ. Αβέρωφ Νεοφύτου στην Ημερίδα για Εργασιακά Θέματα με τίτλο«Η απασχόληση στο επίκεντρο της αναπτυξιακής τροχιάς της Κύπρου»Παρασκευή, 15 Απριλίου 2016, Πολιτιστικό Κέντρο, Ευρωπαϊκού Πανεπιστημίου, 4. 30μμ
Έντιμη Υπουργέ Εργασίας,
Αγαπητοί εκπρόσωποι του επιχειρηματικού κόσμου και των εργαζομένων,
Αγαπητοί φίλοι και φίλες,
Είναι με ιδιαίτερη χαρά που σας καλωσορίζω στη σημερινή ημερίδα με θέμα, «Η Απασχόληση στο Επίκεντρο της Αναπτυξιακής Τροχιάς της Κύπρου».
//Σε μια περίοδο που έχουμε θέσει την ενδυνάμωση της απασχόλησης και την μείωση της ανεργίας ως ύψιστο στόχο, η αποψινή συζήτηση δεν θα μπορούσε να είναι πιο επίκαιρη.
//Επιτρέψτε μου να ξεκινήσω την τοποθέτηση μου ανακαλώντας την παλιά ρήση που έλεγαν οι παππούδες μας.Ότι η δουλειά είναι ευλογία.
//Και όντως, εμείς οι Κύπριοι για πολλά χρόνια νοιώθαμε ευλογημένοι,  με μηδενικό σχεδόν δείκτη ανεργίας.
//Ξεπεράσαμε γρήγορα την οικονομική καταστροφή εξαιτίας της τουρκικής εισβολής
//και όλοι μαζί, εργαζόμενοι και επιχειρηματίες, επιτύχαμε ένα οικονομικό θαύμα, επιτυγχάνοντας πρωτόγνωρους ρυθμούς ανάπτυξης για χρόνια.
//Την ίδια περίοδο, η κυπριακή οικονομία μετακινήθηκε από τον πρωτογενή τομέα, στον τομέα των κατασκευών, τον τουρισμό και προς τις επαγγελματικές υπηρεσίες.
//Δυστυχώς, όμως, επαναπαυθήκαμε στα όσα είχαμε επιτύχει.
//Δεν αντιληφθήκαμε ότι σε μια σύγχρονη και συνεχώς μεταβαλλόμενη παγκοσμιοποιημένη οικονομία πρέπει συνεχώς να εκσυγχρονίζεσαι για να παραμένεις ανταγωνιστικός.
//Το μοντέλο διοίκησης που εφαρμόσαμε, παρέμεινε προσκολλημένο στον κρατικό προστατευτισμό.
//Όχι στην εξυπηρέτηση του πολίτη και στη δημιουργία ενός σύγχρονου και ελκυστικού επενδυτικού περιβάλλοντος.
//Και ξεκαθαρίζω ότι γι’ αυτό προφανώς δεν ευθύνονται οι εργαζόμενοι.
// Πρωτίστως, ευθυνόμαστε εμείς οι πολιτικοί. Που για να μην χάσουμε μερικούς ψήφους, διστάζαμε να προχωρήσουμε στην όποια μεταρρύθμιση μπορούσε να περιέχει πολιτικό κόστος.
//Σε ένα ήδη προβληματικό οικονομικό μοντέλο ήρθε να προστεθεί και η πίεση της παγκόσμιας οικονομικής κρίσης.
//Η απροθυμία λήψης αναγκαίων αποφάσεων από την προηγούμενη κυβέρνηση
// και η συνέχιση μιας, μή βιώσιμης οικονομικής πολιτικής, οδήγησε στη διόγκωση των προβλημάτων.
//Βιώσαμε την άρνηση της πραγματικότητας, τις ιδεολογικές εμμονές, την αδιαφορία στις μεγάλες προκλήσεις της παγκοσμιοποιημένης οικονομίας και μια προσπάθεια να κρυφτούν τα προβλήματα κάτω από το χαλί.
//Συνεχίσαμε να ξοδεύουμε ως κράτος πολύ περισσότερα απ’ όσα είχαμε.
//Αδιαφορήσαμε να πάρουμε αναγκαίες αποφάσεις και συνεχίσαμε να συντηρούμε μια επίπλαστη ευμάρεια, την ώρα που η εικόνα της χώρας στο εξωτερικό κατρακυλούσε.
//Ταυτόχρονα, το τραπεζικό σύστημα είχε αναπτυχθεί πολύ πέρα των συνόρων αλλά και των δυνατοτήτων της χώρας.
//Τον Μάρτιο του 2013, η 15 ημερών κυβέρνηση του Νίκου Αναστασιάδη κλήθηκε να λάβει δύσκολες, επίπονες, αλλά αναγκαίες αποφάσεις.
// Εύλογο είναι το παράπονο ότι στην Κύπρο εφαρμόστηκαν πρωτοφανή μέτρα σε μια προσπάθεια να σταλούν μηνύματα σε όλη την Ευρώπη.
//Τίποτα όμως απ’ αυτά δεν θα είχε συμβεί αν λαμβάναμε έγκαιρα τα μέτρα μας.
//Ο Κυπριακός λαός όμως φάνηκε ξανά αντάξιος των περιστάσεων.
//Έκανε σκληρές θυσίες προσδοκώντας στην ανατροπή των όσων υπέστη.
//Γνωρίζοντας πόσο δύσκολος ήταν ο δρόμος, η κυβέρνηση του Νίκου Αναστασιάδη, πήρε το βάρος της ευθύνης στους ώμους της.
//Είναι ευρύτερα παραδεκτό ότι η προσπάθεια οικονομικής και δημοσιονομικής ανάκαμψης που κατέβαλε η Κύπρος έφερε αποτελέσματα πολύ καλύτερα του αναμενόμενου.
//Και τα αποτελέσματα αυτά οφείλονται σε σημαντικό βαθμό στις αντοχές που επέδειξε η κυπριακή οικονομία.
//Ακριβώς τρία χρόνια μετά, η Κύπρος βγήκε από το μνημόνιο. Ανακτήσαμε ως χώρα την αξιοπρέπεια και την Εθνική μας κυριαρχία.
//Αγαπητοί φίλοι και φίλες, Αφουγκραζόμαστε την αγωνία των συμπολιτών μας που εξακολουθούν να υποφέρουν.
//Κανένας δεν διαφωνεί ότι το ποσοστό ανεργίας που καταγράφηκε τον Φεβρουάριο στο 12,6% από την Eurostat, παραμένει υψηλό.
// Ταυτόχρονα όμως, κανένας δεν μπορεί να αμφισβητεί ότι η ανεργία έχει αρχίσει να μειώνεται.
//Δικός μας στόχος είναι ο κάθε συμπολίτης μας να έχει ποιοτική εργασία στον τομέα εξειδίκευσης του.
//Εμείς ούτε πανηγυρίζουμε ούτε θριαμβολογούμε.Λέμε όμως ότι βρισκόμαστε σε καλό δρόμο.
//Υπάρχουν προβλήματα και έχουμε ακόμη δρόμο να διανύσουμε.
// Πρέπει όμως να παραμείνουμε προσηλωμένοι στη σταθερή πορεία που ακολουθούμε τα τελευταία 3 χρόνια.
//Δίνουμε ιδιαίτερη έμφαση στη παροχή κινήτρων για επανένταξη ανέργων στην αγορά εργασίας και στην απόκτηση πολύτιμης εργασιακής πείρας.
//Δίοτι στόχος μας και της κυβέρνησης, δεν είναι η επιδότηση της ανεργίας, αλλά αντίθετα η επιδότηση της εργασίας.
//Μέσω της εφαρμογής έκτακτων σχεδίων κατάρτισης εργαζομένων σε ξενοδοχειακές μονάδες που βρίσκονται σε ολική ή μερική αναστολή εργασιών κατά τη χειμερινή περίοδο, επιτύχαμε την επιμήκυνση της τουριστικής περιόδου κατά 2 μήνες.
//Με την εφαρμογή της πολιτικής για επέκταση των ωραρίων λειτουργίας των γενικών καταστημάτων δημιουργήθηκαν πέραν των 8.000 νέων θέσεων εργασίας,
//ενώ ο κλάδος του λιανικού εμπορίου ήταν ο μόνος κλάδος που παρουσίασε ανάπτυξη κατά την περίοδο 2014-2015.
//Αγαπητοί φίλοι, Είναι με ιδιαίτερη ανησυχία που καταγράφουμε το τελευταίο διάστημα μια τάση ορισμένων ομάδων, να εκμεταλλευθούν την προεκλογική περίοδο που διανύουμε.
//Για να διεκδικήσουν ή και να επιβάλουν στην πολιτεία, είτε δικαιολογημένες είτε αδικαιολόγητες απαιτήσεις.
//Αυτοί που πληρώνουν όμως το κόστος από κλειστά λιμάνια, ή υποστελεχωμένα νοσοκομεία, είναι οι πολίτες, οι ασθενείς, ολόκληρη η κυπριακή κοινωνία και οικονομία.
//Πιστεύουμε ότι έφτασε η ώρα να διασφαλίσουμε, ότι, διεκδικώντας αυτά που πιστεύουμε ότι μας ανήκουν, δεν προξενούμε ανυπολόγιστη ζημιά σε άλλους συμπολίτες μας ή την οικονομία.
//Για τον σκοπό αυτό, ο Δημοκρατικός Συναγερμός θα αναλάβει πολιτική και νομοθετική πρωτοβουλία και θα προωθήσει εισήγηση ότι 6 μήνες πριν από τις εκλογές δεν θα εξετάζεται κανένα νέο αίτημα από κανένα οργανωμένο σύνολο ή ομάδα.
//Αγαπητοί φίλοι και φίλες,o Δημοκρατικός Συναγερμός πιστεύει στις δυνατότητες του ιδιωτικού τομέα.
// Γνωρίζουμε ότι η βιώσιμη ανάπτυξη δεν θα προέλθει μέσω αύξησης των κρατικών δαπανών, αλλά θα προέλθει με ιδιωτικές επενδύσεις.
//Απαραίτητη προϋπόθεση για να δημιουργήσουμε συνθήκες βιώσιμης ανάπτυξης είναι να έχουμε ένα λειτουργικό κράτος με μια ισχυρή δημόσια υπηρεσία.
//Εμείς δεν δαιμονοποιούμε την ιδιωτική πρωτοβουλία, ούτε το επιχειρηματικό κέρδος.
//Θέλουμε τις επιχειρήσεις μας ξανά να δραστηριοποιούνται και να κερδίζουν.
//Γιατί χωρίς να κερδίζουν, ούτε νέους τομείς μπορούν να αναπτύσσουν, ούτε και θέσεις εργασίας να δημιουργούν.
//Γι’ αυτό προχωρούμε στην απλοποίηση διαδικασιών και τη μεταρρύθμιση του κράτους για τον πολίτη και την οικονομία.
//Και στο σημείο αυτό θέλω να εξάρω την υπεύθυνη στάση που επέδειξε το συνδικαλιστικό κίνημα.
//Ξέρουμε καλά, ότι τα αποτελέσματα δεν είναι ορατά σε όλους τους πολίτες ακόμη.
//Αλλοίμονο, όμως, αν διακινδυνεύσουμε τις θυσίες που έχουν κάνει μεχρι σήμερα οι πολίτες. Οι οποίες έθεσαν γερά θεμέλια για ένα καλύτερο Αύριο.
// Έχουμε υποχρέωση, να μην επιτρέψουμε πισωγύρισμα σε νοοτροπίες του παρελθόντος, για να αποφύγουμε τις τραυματικές εμπειρίες που βιώσαμε.
//Δεν θα διακινδυνεύσουμε τις θυσίες του λαού και των εργαζομένων για πρόσκαιρο πολιτικό όφελος.
//Θα παραμείνουμε μόνιμοι εχθροί του λαϊκισμού, των αλόγιστων θέλω και των εύηχων συνθημάτων.
//Στόχος μας είναι με υπευθυνότητα, ορθολογισμό και σύνεση να φτιάξουμε την καλύτερη Κύπρο.
//Μια Κύπρο ευημερούσα, με ελκυστικό περιβάλλον για επενδύσεις που θα παρέχει ποιοτικές θέσεις εργασίας στους πολίτες της.
//Ήδη η οικονομία μας γίνεται πιο ανταγωνιστική και φαίνεται από πρόσφατες εκθέσεις της Eurostat.
//Αυτό θα διευκολύνει περεταίρω τις επιχειρήσεις μας να συνεχίσουν να αναπτύσσονται και να δημιουργούν θέσεις εργασίας.
//Ανάπτυξη και απασχόληση πάνε μαζί.
//Για να ενισχύουμε την απασχόληση πρέπει απαραίτητα να έχουμε ανάπτυξη.
//Αυτός είναι ο στόχος μας.Να κάνουμε πράξη τις ευοίωνες προβλέψεις των οίκων αξιολόγησης αναφορικά με την ανάπτυξη
// και με τον τρόπο αυτό να ενισχύσουμε την απασχόληση.
Σας ευχαριστώ.
Ομιλία Προέδρου Δημοκρατικού Συναγερμού κ. Αβέρωφ Νεοφύτου«Τα διδάγματα από τη διαχείριση της Οικονομικής Κρίσης σε Ελλάδα και Κύπρο: η επόμενη ημέρα»Κυριακή, 28 Φεβρουαρίου 2016, Χαρουπόμυλοι, Λεμεσός
Φίλες και Φίλοι,
Θέλω να σας καλωσορίσω στη σημερινή συζήτηση.
Φίλε Κυριάκο Μητσοτάκη,
Μας τιμάς σήμερα με την παρουσία σου.
//Στο πρόσωπό σου βλέπουμε μια Ελλάδα της ευθύνης και της αξιοπρέπειας, μια καλύτερη, μια διαφορετική Ελλάδα.
//Αγωνιούμε για την Ελλάδα και την πορεία της.
//Πρώτα ως Έλληνες, αλλά και επειδή ξέρουμε καλά ότι Ελλάδα και Κύπρος μπορούν να προοδεύουν μόνο όταν προοδεύουν μαζί.
//Δεν είναι τυχαίο που επιλέξαμε τη Λεμεσό για να ανταλλάξουμε απόψεις σε σχέση με τη διαχείριση της οικονομικής κρίσης και τη δημιουργία της επόμενης ημέρας.
//Η πόλη αυτή ενσαρκώνει την ελπίδα και τη θέληση ενός καλύτερου αύριο για τον λαό μας. Αντιπροσωπεύει με τον καλύτερο τρόπο τη θέληση για πρόοδο.
//Θέλω ακόμη να ευχαριστήσω τους δύο επιφανείς καθηγητές που έχουμε σήμερα μαζί μας.Τον κ.Σταύρο Ζένιο και τον κ. Γιώργο Παγουλάτο.
//Έχουν και οι δύο, αφήσει γερά το αποτύπωμά τους στην προσπάθεια τα κράτη μας να γίνουν καλύτερα και η πολιτική ζωή να θεμελιωθεί ξανά σε υγιείς και διαφανείς βάσεις.
//Ευχαριστώ επίσης το Φρίξο Σαββίδη, στενό φίλο και συνεργάτη που δέχθηκε να είναι ο συντονιστής της συζήτησης απόψε.
//Φίλες και Φίλοι,  Ακριβώς τρία χρόνια μετά τον Μάρτιο του 2013, η Κύπρος βγαίνει από το μνημόνιο.
//Ανακτούμε ως χώρα την αξιοπρέπεια και την Εθνική μας κυριαρχία.
//Γινόμαστε ξανά αφέντες του τόπου μας.
//Και ακριβώς αυτή τη στιγμή, μετά τα όσα απαιτήθηκαν, οφείλουμε να κάνουμε ένα βήμα πίσω.Μόνο έτσι θα μπορέσουμε να δούμε την μεγάλη εικόνα.
//Κυρίως όμως, μόνο έτσι θα μπορέσουμε να αποφασίσουμε ψύχραιμα τα άλματα που χρειάζεται να γίνουν.
//Φίλες και Φίλοι, Πριν από χρόνια είχαμε μια επίπλαστη ευμάρεια την ώρα που η εικόνα της χώρας μας στο εξωτερικό κατρακυλούσε.
//Από τη μια ξοδεύαμε ως κράτος πολύ περισσότερα απ’ όσα είχαμε.
//Από την άλλη, το τραπεζικό μας σύστημα αναπτύχθηκε πολύ πέρα των συνόρων αλλά και των δυνατοτήτων της χώρας.
//Μας βρήκε η μεγάλη κρίση με ανάγκες της τάξης των 10 δισεκατομμυρίων ευρώ για το κράτος και άλλων 10 δισεκατομμυρίων ευρώ για τις τράπεζες.
//Το πρόβλημα όμως, δεν ήταν μόνο οικονομικό. Η χώρα μας, ποτέ δεν εκσυγχρονίστηκε αρκετά, για να μπορεί να ανταποκρίνεται στις σημερινές ανάγκες.
//Η γραφειοκρατία, η οικονομία που στηριζόταν σε 2-3 μόνο ευάλωτους τομείς, οι πελατειακές σχέσεις, η αδιαφάνεια, η ανυπαρξία αποτελεσματικών μηχανισμών λογοδοσίας και η έλλειψη σωστών δομών εποπτείας σε ένα κράτος που προτιμούσε να είναι επιχειρηματίας παρά ρυθμιστής, ήταν μόνο ορισμένα από τα πολλά δομικά μας προβλήματα.
//Στις θεσμικές αυτές αδυναμίες, ήρθε να προστεθεί η απροθυμία λήψης αναγκαίων αποφάσεων, από την αριστερή κυβέρνηση που είχαμε.
//Βιώσαμε την άρνηση της πραγματικότητας, την ιδεοληπτική αντίληψη ότι τα κράτη δεν μπορούν να χρεωκοπήσουν, την αδιαφορία στις μεγάλες προκλήσεις της παγκοσμιοποιημένης οικονομίας, την προσπάθεια να κρυφτούν τα προβλήματα κάτω από το χαλί και να σκάσει η βόμβα στους επόμενους.
//Αργήσαμε εγκληματικά να αποταθούμε στον μηχανισμό στήριξης.
//Βρεθήκαμε μόνοι να πρέπει να αντιμετωπίσουμε όχι μόνο το δικό μας πρόβλημα, αλλά και τις αδυναμίες του Ευρωσυστήματος πληρώνοντας και λάθη Ευρωπαϊκά.
//Η Ευρώπη δεν είναι άμοιρη ευθυνών για το τι έχει συμβεί στις χώρες μας.
// Αποδείχθηκε η ένωση αδύναμη και απροετοίμαστη να χειριστεί μια τέτοια κρίση.
//Εδώ στην Κύπρο, εύλογο είναι το παράπονο ότι εφαρμόστηκαν πρωτοφανή μέτρα σε μια προσπάθεια να σταλούν μηνύματα σε όλη την Ευρώπη.
//Τίποτα όμως απ’ αυτά δεν θα είχε συμβεί αν λαμβάναμε έγκαιρα τα μέτρα μας.
//Τίποτα δεν θα είχε γίνει, αν εισακουγόμασταν, όταν απαιτούσαμε συγκράτηση δαπανών και επείγουσα αντιμετώπιση των προβλημάτων.
//Φίλες και Φίλοι,τον Μάρτιο του 2013, η 15 ημερών κυβέρνηση του Νίκου Αναστασιάδη κλήθηκε να λάβει δύσκολες, επίπονες, αλλά αναγκαίες αποφάσεις.
//Και δώσαμε τα τελευταία τρία χρόνια μια διαρκή μάχη να συγκρατήσουμε τις κορώνες του λαϊκισμού και των ηχηρών όχι.
//Και το πετύχαμε  μαζί  την γενναιότητα και την υπευθυνότητα του λαού μας.
//Κρατηθήκαμε ψύχραιμοι και σηκώσαμε τα μανίκια.
//Ο Κυπριακός λαός φάνηκε ξανά αντάξιος των περιστάσεων.
//Έκανε σκληρές θυσίες προσδοκώντας στην ανατροπή των όσων υπέστη.
//Γνωρίζοντας πόσο δύσκολος ήταν ο δρόμος, η κυβέρνηση του Νίκου Αναστασιάδη πήρε το βάρος της ευθύνης στους ώμους της.
//Και παρά το ότι είμαστε κυβέρνηση κοινοβουλευτικής μειοψηφίας, πετύχαμε στη βουλή να διαμορφώνουμε τις συμμαχίες εκείνες που πέρασαν όλα τα μνημονιακά νομοσχέδια.
//Και πιστώνουμε κόμματα της αντιπολίτευσης, κυρίως το ΔΗΚΟ, για την στήριξη στην πορεία σταθεροποίησης της χώρας.
//Με αποτέλεσμα, και ο πιο δύσπιστος παρατηρητής να διαπιστώνει ότι η Κυπριακή οικονομία όχι μόνο έχει σταθεροποιηθεί, αλλά είναι πλέον σε τροχιά ανάπτυξης.
//Τα δημόσια οικονομικά έχουν νοικοκυρευθεί.
//Από την ημέρα που υπογράφηκε το μνημόνιο δεν έχει επιβληθεί ούτε ένας νέος φόρος.
Φίλες και Φίλοι,
//Η Κύπρος, γίνεται σήμερα πιο αξιόπιστη από ποτέ στο παρελθόν και σε οικονομικό και σε εθνικό, αλλά και σε Ευρωπαϊκό επίπεδο.
//Η μικρή μας πατρίδα γίνεται παράδειγμα ενός σύγχρονου άθλου!
//Τα προβλήματα όμως, στην πραγματική οικονομία, είναι ακόμη εκεί.
//Οι πληγές δεν έχουν ακόμη επουλωθεί.
//Μέσα από την κρίση, να καταφέρουμε να βγούμε με ένα πιο σύγχρονο και πιο αποτελεσματικό κράτος.
//Να φτιάξουμε την καλύτερη Κύπρο.
//Γι’ αυτό εργαζόμαστε σήμερα.Με βάση τρεις βασικούς άξονες βασισμένους στις αξίες και τις αρχές μας. Στις ιδέες και την φιλοσοφία μας.
//Ο πρώτος είναι η απενεχοποίηση του κέρδους.
//Εμείς θέλουμε τις επιχειρήσεις μας ξανά να δραστηριοποιούνται και να κερδίζουν.
//Γιατί χωρίς να κερδίζουν, ούτε νέους τομείς μπορούν να αναπτύσσουν, ούτε και θέσεις εργασίας να δημιουργούν.
//Ο δεύτερος άξονας είναι η δημιουργία ενός αξιόπιστου περιβάλλοντος προσέλκυσης επενδύσεων.
//Η καταπολέμηση της γραφειοκρατίας, η εμπιστοσύνη στην χώρα μας.
//Χωρίς εμπιστοσύνη και αξιοπιστία, κανένας ξένος δεν θα επενδύσει στον τόπο μας.
//Και χωρίς ξένες επενδύσεις δεν μπορεί να υπάρξει γρήγορη οικονομική ανάπτυξη, ευημερία και δουλειές.
//Στεκόμαστε σθεναρά απέναντι στις λογικές που θέλουν τους πολίτες μας εξαρτημένους των κρατικών επιδομάτων.
//Ο Κύπριος πολίτης αξιοπρεπή εργασία ζητά, που θα τον ανταμείβει με βάση τα προσόντα και τις ικανότητές του. Όχι κρατική ελεημοσύνη.
//Πραγματική κοινωνική πολιτική είναι το δικαίωμα στην ανταμειπτική εργασία.
//Ο τρίτος άξονας είναι η μεταρρύθμιση παντού.
//Η χώρα μας επιτέλους αλλάζει.
//Η Κύπρος  γυρίζει σελίδα.
//Έχουμε προχωρήσει στην τεράστια μεταρρύθμιση του Ελάχιστου Εγγυημένου Εισοδήματος.
//Προχωρούμε στην μεταρρύθμιση του κράτους για τον πολίτη και την οικονομία.
//Φέρνουμε την κινητικότητα στο δημόσιο και τη σύνδεση των μισθών με την οικονομική πορεία της χώρας.
//Προχωρούμε στην εφαρμογή της ηλεκτρονικής διακυβέρνησης.
//Εργαζόμαστε για να έχουμε ποιοτική παιδεία για τα παιδιά μας.
//Ξεκινάμε την μεταρρύθμιση στην υγεία, έχοντας στο επίκεντρο τον ασθενή και όχι τα συμφέροντα.
//Με επίκεντρο τον δημότη γίνεται η μεταρρύθμιση στην τοπική αυτοδιοίκηση.
//Μειώσαμε τη στρατιωτική θητεία, εκσυγχρονίζοντας τον στρατό μας, γιατί νοιαζόμαστε για τους νέους μας.

//Εκσυγχρονίζουμε την αγροτική παραγωγή.
//Προωθούμε το σύστημα ταχύτερης και ποιοτικότερης απονομής δικαιοσύνης.
//Εδώ στην Λεμεσό, ολοκληρώνουμε την διαδικασία ανάθεσης των δραστηριοτήτων του Λιμανιού σε στρατηγικούς επενδυτές, δημιουργώντας νέες, τεράστιες προοπτικές για τη χώρα μας.
//Εργαζόμαστε με μεθοδικότητα και σε πλήρη συνεργασία με την Ελλάδα για την μεγάλη ενεργειακή ευκαιρία που έχουμε μπροστά μας.
//Κτίζοντας ισχυρές συμμαχίες σε όλη την περιοχή.
//Και την ίδια ώρα, μειώνουμε τα οικονομικά βάρη και την επιβάρυνση του πολίτη, περιορίζοντας ένα σπάταλο και αναποτελεσματικό κράτος.
//Εργαζόμαστε για ριζικές μεταρρυθμίσεις που αλλάζουν τα δεδομένα.
//Ξέρουμε καλά, ότι τα αποτελέσματα δεν είναι ορατά σε όλους τους πολίτες ακόμη.
//Αλλοίμονο όμως, αν διακινδυνεύσουμε όλες αυτές τις θυσίες που έχουμε κάνει και έχουν βάλει το στέρεο υπόβαθρο για την καλύτερη επόμενη μέρα για τη χώρα μας.
//Αλλοίμονο ακόμα, αν επιβεβαιώσουμε όλους εκείνους που φοβούνται ότι δεν θα τα καταφέρουμε μόνοι μας, χωρίς την τρόικα.
//Είμαστε αποφασισμένοι να τους διαψεύσουμε.
//Και αυτό είναι καθαρό μήνυμα και προς τα οργανωμένα σύνολα και προς τον επιχειρηματικό κόσμο.
//Δεν θα διακινδυνεύσουμε τις θυσίες αυτού του λαού, για κανένα πρόσκαιρο πολιτικό όφελος.
//Θα παραμείνουμε οι μόνιμοι εχθροί του Λαϊκισμού, των αλόγιστων θέλω και των εύηχων συνθημάτων.
//Φτιάχνουμε την καλύτερη Κύπρο και είμαστε αποφασισμένοι να τα καταφέρουμε.
//Στην πρώτη πάντα γραμμή. Με υπευθυνότητα, ορθολογισμό και σύνεση.
//Όπως και θα επιμείνουμε στην προσπάθεια να φτάσουμε σε ένα έντιμο συμβιβασμό στο εθνικό μας θέμα.
//Ένα συμβιβασμό που θα απελευθερώνει τις πραγματικές δυνατότητες ολόκληρης της Κύπρου μας.
//Και αυτή η ενωμένη Κύπρος θα΄ναι η πραγματικά καλύτερη Κύπρος.
//Φίλες και Φίλοι, αυτή είναι σήμερα η αποστολή μας. Να δημιουργήσουμε μια χώρα με αυτοπεποίθηση και ελπίδα.
//Μια χώρα φιλόδοξη, που θα απογειωθεί χωρίς να αφήνει κανέναν πίσω.
Σας ευχαριστώ.
Ομιλία Προέδρου του Δημοκρατικού Συναγερμού κ. Αβέρωφ Νεοφύτου στην Ημερίδα με θέμα τα Γεωστρατηγικά, σε συνεργασία με το ΚΥΚΕΜ«Ανατολική Μεσόγειος: Ο ρόλος του ΝΑΤΟ, της Ε.Ε. και της Ρωσίας».Μεγάλη Δευτέρα, 25 Απριλίου 2016, CIIM, Κτήριο ΚΕΜΑ, 6. 00 μμ
Φίλε Υπουργέ Εξωτερικών Ιωάννη Κασουλίδη,
Φίλε Χρίστο, Διευθυντή του Κυπριακού Κέντρου Μελετών,
Αγαπητοί προσκεκλημένοι,
//Είναι με ιδιαίτερη χαρά που σας καλωσορίζω στην αποψινή ημερίδα που συνδιοργανώνει ο Δημοκρατικός Συναγερμός και το Κυπριακό Κέντρο Μελετών με τίτλο: «Ανατολική Μεσόγειος: Ο ρόλος του ΝΑΤΟ, της Ε.Ε. και της Ρωσίας».
//Αγαπητοί φίλοι και φίλες,Μέχρι και πριν από μερικά χρόνια, οι περισσότεροι ευρωπαίοι πολίτες παρακολουθούσαν με αδιαφορία τις εξελίξεις στην ταραγμένη περιοχή της Ανατολικής Μεσογείου και της Μέσης Ανατολής.
//Ελάχιστοι είχαν αντιληφθεί ότι θα ερχόταν κάποτε η στιγμή που οι εξελίξεις στο μακρινό Ιράκ, ή την Συρία, θα επηρεάζουν άμεσα τις ζωές των γερμανών και γάλλων πολιτών.
//Σήμερα, φυσικά, αυτή η αντίληψη έχει ανατραπεί ολικά.
//Είναι με ιδιαίτερη ανησυχία που παρακολουθούμε την κλιμάκωση της πολιτικής αστάθειας και των φονικών συγκρούσεων στην ευρύτερη περιοχή της Ανατολικής Μεσογείου.
//Της περιοχής που αποτελεί και τη δική μας γειτονιά.
//Μιας κλιμάκωσης που κατά διαστήματα δίνει την εικόνα ενός ολοκληρωτικού πολέμου, όπου όλοι μάχονται εναντίον όλων.
//Δεν υπάρχει αμφιβολία ότι και ο δυτικός κόσμος έχει τις δικές του ευθύνες.
//Λανθασμένες εκτιμήσεις, ανεπαρκή γνώση για τα κοινωνικοπολιτικά δεδομένα στον μουσουλμανικό κόσμο και μια σειρά λανθασμένων πολιτικών και στρατιωτικών επιλογών, συνέβαλαν στην ενίσχυση του θρησκευτικού φανατισμού και την κατάρρευση των εύθραυστων ισορροπιών στην περιοχή.
//Η απώλεια αθώων ζωών και η ανθρώπινη συμφορά, έχουν δυστυχώς γίνει μια επικίνδυνη και καθημερινή πραγματικότητα για εκατομμύρια ανθρώπους.
//Την ώρα που το δράμα εκατομμυρίων προσφύγων συνεχίζεται, η Ευρωπαϊκή Ένωση αδυνατεί να διαχειριστεί τη χειρότερη ανθρωπιστική κρίση από τη λήξη του Β’ Παγκοσμίου Πολέμου.
//Η συνοχή και οι αντοχές του ευρωπαϊκού οικοδομήματος δοκιμάζονται,
//ενώ σε όλη την Ευρώπη, η άνοδος ακροδεξιών και εθνικιστικών κινημάτων εξωθεί πολλούς ευρωπαίους ηγέτες σε αποφάσεις που θέτουν σε αμφισβήτηση το όραμα της ευρωπαϊκής ολοκλήρωσης.
//Επιπρόσθετα, το τελευταίο διάστημα ο φόβος της τρομοκρατίας πλανάται σε όλο τον κόσμο.
// Οι πρόσφατες τρομοκρατικές επιθέσεις που πραγματοποιήθηκαν σε Παρίσι και Βρυξέλλες, καθώς και η δολιοφθορά του ρωσικού επιβατικού αεροσκάφους στο όρος Σινά, μας υπενθυμίζουν ότι ο κίνδυνος της τρομοκρατίας και του θρησκευτικού φανταμενταλισμού δεν μπορεί να περιοριστεί σε κάποιες μακρινές χώρες. Έχει πλέον μεταφερθεί στην καρδιά της Ευρώπης.
//Η διεθνής κοινότητα οφείλει να δράσει συντονισμένα στα πλαίσια μιας πολιτικής συμφωνίας, η οποία θα αντιμετωπίζει τα αίτια που δημιούργησαν την σημερινή κρίση.
// Μόνο μέσα από την κοινωνική ανασυγκρότηση και την επανασύσταση λειτουργικών κρατών μπορεί να επέλθει ειρήνη στην περιοχή.
//Η Ευρωπαϊκή Ένωση μπορεί και πρέπει να διαδραματίσει πρωταγωνιστικό ρόλο σε αυτή την προσπάθεια.
//Αντί να αναλώνει το σύνολο των δυνάμεων της στην εξεύρεση τρόπων αναχαίτισης των προσφύγων, θα πρέπει να αναλάβει πρωτοβουλίες που θα φέρουν όλες τις εμπλεκόμενες πλευρές στο τραπέζι του διαλόγου υπό την αιγίδα των Ηνωμένων Εθνών.
//Η εξεύρεση μιας πολιτικής συμφωνίας μεταξύ όλων όσων αντιστρατεύονται τη θρησκευτική τρομοκρατία του Ισλαμικού Κράτους είναι επιβεβλημένη.
//Μιας συμφωνίας που θα προνοεί μια μεταβατική περίοδο και η οποία θα επιτρέψει στον Συριακό Λαό να αποφασίσει δημοκρατικά το μέλλον και τη πολιτική του ηγεσία.
//Γνωρίζουμε ότι ΝΑΤΟ, Ε. Ε. και Ρωσία έχουν διαφορετικές προσεγγίσεις, ακόμη και αντικρουόμενα συμφέροντα στην ευρύτερη περιοχή της Ανατολικής Μεσογείου.
//Ταυτόχρονα, ο αμφιλεγόμενος ρόλος της Τουρκίας περιπλέκει ακόμη περισότερο τις προσπάθειες για συντονισμό δράσης.
// Είναι όμως εξίσου κατανοητό, ότι, μόνο μέσα από κοινή δράση και σύζευξη στόχων μπορεί να αντιμετωπιστούν τα αίτια που οδήγησαν στη δημιουργία του Ισλαμικού Κράτους και την κοινωνική κατάρρευση των κρατών της περιοχής.
// Επιβάλλεται, συνεπώς, να εξευρεθεί κοινό έδαφος και να επιτευχθεί σύζευξη των επιδιωκόμενων συμφερόντων.
//Η Κύπρος, ως το κοντινότερο μέλος της Ε. Ε. στην περιοχή, μπορεί να αποτελέσει ένα κόμβο διπλωματικής, οικονομικής και πολιτικής συνεργασίας.
//Γεγονός που επιβεβαιώνεται από τις άριστες διπλωματικές και στρατηγικές σχέσεις που έχει ήδη η Κύπρος με όλες τις χώρες της περιοχής, τις ΗΠΑ και την Ρωσία.
//Αγαπητοί φίλοι και φίλες, Πέρα όμως από την πολιτική αστάθεια, στην περιοχή της Ανατολικής Μεσογείου έχουν προκύψει και σημαντικότατες, θετικές εξελίξεις.
//Η ανακάλυψη σημαντικών κοιτασμάτων υδρογονανθράκων στη περιοχή της Ανατολικής Μεσογείου είναι μια εξέλιξη που δημιουργεί συνθήκες για ευρύτερη σύγκλιση συμφερόντων μεταξύ όλων των χωρών της περιοχής, συμπεριλαμβανομένης και της Τουρκίας.
//Τόσο η συνεχιζόμενη κρίση στην Ουκρανία όσο και η γενικευμένη ανάφλεξη στην περιοχή της Μέσης Ανατολής, έχουν αναδείξει όσο ποτέ άλλοτε την ανάγκη για δημιουργία εναλλακτικών πηγών ενέργειας.
//Διόλου τυχαία, ψηλά στις προτεραιότητες της νέας Κομισιόν βρίσκεται η απεξάρτηση της Ευρώπης από το Ρωσικό φυσικό αέριο.
// Μέσα από την συνεργασία και την αξιοποίηση όλων των διαθέσιμων πόρων και υποδομών των κρατών μελών της Ένωσης, αλλά και γειτονικών κρατών για τη δημιουργία εναλλακτικών ενεργειακών διαδρομών.
//Η Κύπρος, ένεκα της γεωστρατηγικής της θέσης μπορεί να διαδραματίσει ένα σημαντικό ρόλο στη δημιουργία συνθηκών σταθερότητας, ειρήνης και ασφάλειας στην Ανατολική Μεσόγειο.
//Τα κοιτάσματα υδρογονανθράκων, τόσο στην Κυπριακή ΑΟΖ όσο και στις ΑΟΖ γειτονικών χωρών, εάν αξιοποιηθούν με σύνεση και ορθό σχεδιασμό, μπορούν να αποτελέσουν ένα ισχυρό παράγοντα σταθερότητας και ασφάλειας για την ευρύτερη περιοχή της Ανατολικής Μεσογείου.
//Δημιουργώντας έτσι συνθήκες συνεργασίας και αμοιβαίου οφέλους για πολλά κράτη της περιοχής.
//Για να πραγματοποιηθεί αυτή η σύζευξη συμφερόντων προς το ευρύτερο όφελος της περιοχής, είναι σαφές ότι προϋποθέτει την επίλυση του Κυπριακού προβλήματος.
//Τόσο η κυβέρνηση, όσο και ο Δημοκρατικός Συναγερμός, εργάζονται σκληρά και συστηματικά προς αυτή την κατεύθυνση,
//έτσι ώστε ο διεθνής παράγοντας να ασκήσει ένα πιο ενεργό ρόλο προς την Τουρκία, βοηθώντας την να κατανοήσει ότι είναι και προς το δικό της όφελος η εξεύρεση λύσης.
//Μιας λύσης που να βασίζεται στα σχετικά ψηφίσματα του Συμβουλίου Ασφαλείας και να ενσωματώνει τις ευρωπαϊκές αρχές και αξίες στη βάση μιας διζωνικής, δικοινοτικής ομοσπονδίας.
//Ολοκληρώνοντας τον χαιρετισμό μου, θα ήθελα να επαναλάβω κάτι που πιστεύω πραγματικά. Ότι μέσα από μεγάλες προκλήσεις και δυσκολίες, γεννιούνται και μεγάλες ευκαιρίες.
// Εναπόκειται σε εμάς, να τις αδράξουμε και να τις αξιοποιήσουμε για το καλό του λαού μας.
Σας ευχαριστώ.
Ομιλία Προέδρου του Δημοκρατικού Συναγερμού κ. Αβέρωφ ΝεοφύτουΤελική Πολιτική ΣυγκέντρωσηΠέμπτη, 19 Μαρτίου 2016, Αίθουσα Μετροπόλιταν, Λευκωσία, 7.00 μμ
Φίλες και Φίλοι,
Νέες και Νέοι,
//Έχουμε σήμερα τη μεγάλη τιμή να είναι μαζί μας, ο άνθρωπος που έδωσε σημαντικές, κρίσιμες και νικηφόρες μάχες για τον Δημοκρατικό Συναγερμό.
// Μάχες που καθόρισαν την πορεία της παράταξης.
//Και πάνω απ’ όλα την προοπτική του τόπου μας.
//Ο δικός μας άνθρωπος είναι σήμερα ο Πρόεδρος της Κυπριακής Δημοκρατίας.
// Ο Νίκος Αναστασιάδης, που με σχέδιο, τόλμη, αποφασιστικότητα και σιγουριά οδηγεί την Κύπρο.
//Αγαπητέ μας Πρόεδρε σε ευχαριστούμε. Που είσαι σήμερα κοντά μας και μας δίδεις δύναμη στην τελική ευθεία αυτής της προσπάθειας.
//Φίλες και Φίλοι,
//Την Κυριακή οι πολίτες αποφασίζουν για το μέλλον της χώρας.
// Αυτές οι βουλευτικές εκλογές είναι ιδιαίτερα σημαντικές.
// Σημαντικές γιατί η Κύπρος βρίσκεται σε ένα κρίσιμο σταυροδρόμι.
//Και το δίλημμα είναι: Θα συνεχίσουμε στο δρόμο της σταθερότητας ή θα ρισκάρουμε να γυρίσουμε πίσω;
//Κρίνεται η σταθερή πορεία της χώρας.
//Με τους κόπους και τις θυσίες των πολιτών καταφέραμε πολλά.
//Οι θυσίες αυτές δεν πρέπει και δεν θα πάνε χαμένες.
//Γι’ αυτό πρέπει να συνεχίσουμε και να ολοκληρώσουμε το έργο που έχει ξεκινήσει.
// Δεν πρέπει να αφήσουμε την Κύπρο να πάει πίσω!
//Πρόεδρε μας Νίκο Αναστασιάδη, ο Συναγερμικός κόσμος δεν θα αφήσει την Κύπρο να γυρίσει πίσω!
// Με συλλογική προσπάθεια πετύχαμε την έξοδο από το μνημόνιο.
// Με τη σύνεση, την ωριμότητα και την αντοχή των πολιτών ξεπεράσαμε εμπόδια, που έμοιαζαν αξεπέραστα.
//Τα όσα έχουμε πετύχει κινδυνεύουν όμως, από τη μάστιγα του λαϊκισμού.
//Και βιώσαμε το λαϊκισμό και τις συνέπειές του.
// Φτάσαμε ένα βήμα πριν την καταστροφή.
//Και εμείς στο Δημοκρατικό Συναγερμό δεν παίζουμε το μέλλον της χώρας στα ζάρια του λαϊκισμού.
//Δεν θυσιάζουμε τα όσα πετύχαμε στο βωμό των προσωπικών φιλοδοξιών που κάποιοι επέλεξαν.
//Αγαπητοί μου, έχουμε και στρατηγική και σχέδιο. Και προχωρούμε.
//Η χώρα νοικοκυρεύτηκε.
//Περάσαμε από την ύφεση στην ανάπτυξη.
//Το νοικοκύρεμα των δημόσιων οικονομικών φέρνει τους πρώτους καρπούς.
//Και μόνο η κυβέρνησή μας και ο Δημοκρατικός Συναγερμός γνωρίζουμε τον τρόπο να μεγαλώνουμε το δέντρο της ανάπτυξης.
//Σαν καλοί νοικοκύρηδες, επιστρέφουμε στην κοινωνία τους πρώτους καρπούς του κόπου και του μόχθου των πολιτών.
//Με προτεραιότητα τους ανέργους και τις κοινωνικά ευάλωτες ομάδες.
//Και υπογραμμίζω ότι αυτοί οι καρποί που επιστρέφουμε στους πολίτες δεν είναι από δανεικά. Είναι το αποτέλεσμα της οικονομικής προόδου της Κύπρου.
//Με βάση τα πλεονάσματα ξεκινά και η σταδιακή αποκατάσταση όσων υπέστησαν κόστος από την οικονομική κρίση.
// Αλλά και η σταδιακή μείωση των φορολογιών.
//Η μείωση των φορολογιών είναι ψήφος εμπιστοσύνης στην πορεία της οικονομίας.
// Και εμπιστοσύνη στην οικονομία σημαίνει προοπτική για τη χώρα.
//Προοπτική που δημιουργεί νέες θέσεις εργασίας.
// Διότι προτεραιότητα μας ήταν και παραμένει η μείωση της ανεργίας.
//Από πρωταθλητές της αύξησης της ανεργίας που μας κατάντησαν οι προηγούμενοι,
// σήμερα γινόμαστε πρωταθλητές της μείωσης σ’ ολόκληρη την Ευρώπη.
// Δεν πανηγυρίζουμε, όσο υπάρχουν ακόμα συμπολίτες μας, νέοι άνθρωποι και επιστήμονες, που δεν μπορούν ακόμη να βρουν τη δουλειά που τους αξίζει.
//Φίλες και Φίλοι,
Αγαπητέ μου Πρόεδρε,
//Την Κυριακή στην κάλπη ο κόσμος του Δημοκρατικού Συναγερμού θα στείλει ηχηρό μήνυμα.
//Θα επιβεβαιώσει ότι ο Δημοκρατικός Συναγερμός παραμένει η κυρίαρχη πολιτική δύναμη του τόπου.
//Περήφανοι Συναγερμικοί, όλοι μαζί στην πρώτη γραμμή!
//Μέχρι να κλείσουν οι κάλπες, να φτάσει το μήνυμα αυτό και στο τελευταίο σπίτι.
//Κανείς Συναγερμικός στην αποχή. Η αποχή μας πάει πίσω.
//Φίλες και Φίλοι, Για όσους σκέφτονται την αποχή, ή άλλες επιλογές, απλά καλέστε τους να θυμηθούν που βρισκόταν η Κύπρος πριν τρία χρόνια.
//Στο σημείο αυτό θέλω να απευθυνθώ σε εκείνους τους ψηφοφόρους του Δημοκρατικού Συναγερμού που είναι δυσαρεστημένοι.
//Κατανοώ ότι σε αυτή την πολύ δύσκολη πορεία μέχρι τώρα, έχουν γίνει και λάθη.
//Οι συμπολίτες αυτοί μπορεί να σκέφτονται ή να απέχουν από τις εκλογές, ή να κάνουν άλλες επιλογές.
Με τον τρόπο αυτό το μόνο που κάνουν είναι να τιμωρήσουν την Κύπρο και τις προοπτικές της.
//Τους ζητώ να έρθουν και πάλι μαζί μας για να διορθώσουμε τα λάθη μας,
//αλλά και να φτιάξουμε την καλύτερη Κύπρο που μας αξίζει.
//Ο κόσμος θυμάται που τον έφερε η προηγούμενη διακυβέρνηση του Χριστόφια.
//Και θυμάται ότι τον Χριστόφια δεν τον ψήφισε μόνο το ΑΚΕΛ.
//Ας μην προκαλούν λοιπόν άλλο υποτιμώντας τη νοημοσύνη του κόσμου.
//Όσοι απαξιώνουν τα όσα έγιναν, απλά θέλουν να μας πάρουν πίσω.
// Στις πολιτικές της προηγούμενης πενταετίας, που βύθισαν τη χώρα στην αβεβαιότητα και τη βαθιά οικονομική κρίση.
//Είναι λυπηρό πως αντί της αυτοκριτικής και της σιωπής, επιλέγουν να μηδενίζουν τις προσπάθειες και τα επιτεύγματα του κυπριακού λαού.
//Γνωρίζουμε όλοι πόσο εύκολο είναι να γκρεμίζεις.
//Και ξέρουμε συνάμα πόσο δύσκολο είναι να χτίζεις.
//Οι προηγούμενοι γκρέμισαν τη χώρα.
// Μέσα σε τρία χρόνια η κυβέρνηση Αναστασιάδη διόρθωσε πολλά.
//Και έβαλε τις βάσεις για να γίνουν ακόμα περισσότερα!
//Τους χαρίζουμε και τους αφήνουμε στο παρελθόν και τα αδιέξοδά τους και παίρνουμε στα χέρια μας το μέλλον του κυπριακού λαού.
//Στον Δημοκρατικό Συναγερμό η πρόκληση είναι το μέλλον.
//Και μαζί κερδίζουμε ήδη αυτό το στοίχημα!
//Γνωρίζουμε καλά πως η έξοδος της χώρας από το μνημόνιο δεν σημαίνει και οριστική επίλυση όλων των προβλημάτων. Σημαίνει όμως ανάκτηση αξιοπιστίας και εθνικής κυριαρχίας.
//Όμως για να αλλάξουμε την Κύπρο, χρειαζόμαστε τους Κύπριους πολίτες στο πλευρό μας.
//Γιατί; Διότι ένας ισχυρός Δημοκρατικός Συναγερμός σημαίνει μία ισχυρή κυβέρνηση που θα ολοκληρώσει το έργο της.
//Συναγωνίστριες και συναγωνιστές, ο κόσμος απαιτεί δικαιοσύνη και πάταξη της διαφθοράς. Και επιτέλους για πρώτη φορά υπάρχουν αποτελέσματα.
//Αυτοί που σήμερα φωνάζουν κατά της διαφθοράς, ήταν μέρος των κυβερνήσεων που εξέθρεψαν αυτό το φαινόμενο.
//Θέλω να τους θυμίσω ότι καταγγελίες για σκάνδαλα υπήρχαν και στο παρελθόν .Διερεύνηση και αποτέλεσμα όμως όχι.
//Αποτέλεσμα υπήρξε για πρώτη φορά, μόνο από αυτή την κυβέρνηση.
// Τα λόγια και φτηνά είναι και εύκολα.
//Για πρώτη φορά επιτέλους, τα λόγια γίνονται πράξεις.
//Για πρώτη φορά χτυπιέται η διαπλοκή και οδηγούνται ένοχοι στη φυλακή.
//Να ξεκαθαρίσω κάτι ακόμη. Η πάταξη της διαφθοράς δεν έχει χρώμα.
// Και όλοι οφείλουμε να σεβαστούμε τις αποφάσεις της δικαιοσύνης.
//Δεν μπορεί όταν είναι κάποιου άλλου, να είναι πάταξη της διαφθοράς, αν είναι «του κόμματος» να είναι «πολιτικός κρατούμενος».
//Φίλες και Φίλοι, Προχωρούμε στις εκλογές με ξεκάθαρες θέσεις, με αυτοπεποίθηση και σιγουριά.
//Ήμασταν και είμαστε πάντα η παράταξη για τα δύσκολα.
//Με τον Γλαύκο Κληρίδη, πετύχαμε την εθνική συμφιλίωση μετά την εθνική καταστροφή του 1974.
//Πετύχαμε την ένταξη της Κύπρου στην Ευρώπη, τη μεγαλύτερη στρατηγική νίκη που πέτυχε ποτέ η Κυπριακή Δημοκρατία.
// Για να μιλούμε σήμερα για το ευρωπαϊκό δίκαιο, τις ευρωπαϊκές αρχές και το ευρωπαϊκό κεκτημένο.
//Σήμερα, με τον Νίκο Αναστασιάδη στο πηδάλιο, σώσαμε τη χώρα.
// Ανατρέψαμε τα δραματικά δεδομένα που άφησε πίσω της η προηγούμενη κυβέρνηση.
//Η Κύπρος τα κατάφερε γιατί ενώσαμε δυνάμεις με την κοινωνία και πετύχαμε.
//Στεκόμαστε όλοι στο πλευρό του Προέδρου της Δημοκρατίας, Νίκου Αναστασιάδη, στον αγώνα για βιώσιμη και λειτουργική λύση του εθνικού μας προβλήματος.
//Τον στηρίζουμε με όλες μας τις δυνάμεις για να μπορέσουμε και πάλι να δούμε ενωμένη την πατρίδα μας.
//Φίλες και φίλοι, Η Κύπρος βρίσκεται σε καθοριστικό σημείο.
//Δεν πρέπει να ρισκάρουμε να γυρίσουμε σε νοοτροπίες και πρακτικές που μας έφεραν στο χείλος του γκρεμού και στα πρόθυρα της χρεοκοπίας.
//Γι' αυτό οι εκλογές, στις 22 Μαΐου, είναι ιδιαίτερα σημαντικές.
//Γι' αυτό η αποχή από τις εκλογές δίνει συγχωροχάρτι στο παρελθόν. Και στα όσα ζήσαμε.
//Αυτό δεν θα το αφήσουμε να συμβεί!
//Ο Δημοκρατικός Συναγερμός είναι η δύναμη σταθερής προοπτικής για την Κύπρο.
//Αυτός είναι ο περήφανος Δημοκρατικός Συναγερμός!
//Ελάτε λοιπόν να προχωρήσουμε μαζί!
//Ελάτε μαζί να κάνουμε πράξη το όραμα.
//Το όραμα μιας ελεύθερης, ενωμένης, και περήφανης πατρίδας!
//Μιας χώρας φιλόδοξης που θα απογειωθεί, χωρίς να αφήνει κανέναν πίσω.
//Μαζί, θα πάμε την Κύπρο μπροστά!
//Μαζί την Κυριακή θα φωνάξουμε ξανά, σεισμός, σεισμός Συναγερμός.
Ομιλία Προέδρου του Δημοκρατικού Συναγερμού κ. Αβέρωφ Νεοφύτου στο Συνέδριο Οικονομίας της ΟΕΒ με τίτλο«Προκλήσεις της Κυπριακής Επιχειρηματικότητας: Επιχειρείν, Επενδύσεις, Εξωστρέφεια» Πέμπτη, 21 Απριλίου 2016, Ξενοδοχείο Κλεοπάτρα, Λευκωσία, 4:00μ. μ.
//Αγαπητοί ομιλητές,
Φίλες και Φίλοι,
Είναι με ιδιαίτερη χαρά που βρίσκομαι σήμερα μαζί σας στο Συνέδριο Οικονομίας της Ομοσπονδίας Εργοδοτών & Βιομηχάνων με θέμα «Προκλήσεις της Κυπριακής Επιχειρηματικότητας: Επιχειρείν, Επενδύσεις, Εξωστρέφεια».
//Να μου επιτραπεί να προσθέσω στο εύστοχο θέμα και τις «Ευκαιρίες».
//Γιατί όπου προκλήσεις στο επιχειρείν, υπάρχουν και ευκαιρίες.
//Και είναι αυτές τις ευκαιρίες που δεν πρέπει να αφήσουμε να πάνε χαμένες, αλλά να τις αρπάξουμε και να τις εκμεταλλευτούμε δημιουργικά και παραγωγικά.
//Φίλες και Φίλοι,
Είναι σαφές πως το τρίπτυχο Επιχειρείν, Επενδύσεις, και Εξωστρέφεια αποτελεί ζωτικό παράγοντα ανταγωνιστικότητας και οικονομικής ανάπτυξης.
//Πρώτον, όταν μιλάμε για «επιχειρείν» εννοούμε την ιδιωτική πρωτοβουλία και παραγωγική δραστηριοποίηση.
//Την υφιστάμενη ιδιωτική πρωτοβουλία, που αντέχει. Και έχει αντέξει στα δύσκολα.
//Τις υφιστάμενες επιχειρήσεις, και βιομηχανίες που μάχονται καθημερινά, όχι απλά να επιβιώσουν. Αλλά να γίνουν πιο ανταγωνιστικές και πιο καινοτόμες.
//Που βγαίνουν εκτός των συνόρων της μικρής μας πατρίδας με δυναμισμό και εξωστρέφεια.
//Είναι η συλλογική προσπάθεια που έφερε την Κύπρο να καταγράφει οικονομική ανάπτυξη ελαφρά μικρότερη του 2% το 2015 με θετικές προοπτικές για το 2016.
//Σε δύο μόλις χρόνια η Κύπρος παρουσιάζει τον υψηλότερο ρυθμό ανάπτυξης των τελευταίων 7 ετών.
//Είναι ευρύτερα παραδεκτό ότι η προσπάθεια οικονομικής και δημοσιονομικής ανάκαμψης που κατέβαλε η Κύπρος έφερε αποτελέσματα πολύ καλύτερα του αναμενόμενου.
//Και τα αποτελέσματα αυτά οφείλονται σε σημαντικό βαθμό στις αντοχές που επέδειξε η κυπριακή οικονομία, και το Κυπριακό επιχειρείν.
//Συχνά αναφέρομαι στην καλύτερη Κύπρο.
//Η καλύτερη Κύπρος είναι η Κύπρος που δημιουργεί.
// Αυτή που συχνά μένει κρυμμένη, πίσω από την καθημερινή μεμψιμοιρία και το λόγο της μιζέριας.
//Υπάρχει όμως η Κύπρος της δημιουργίας και της παραγωγής.
// Με κυπριακές πρώτες ύλες, με τις γνώσεις και το ταλέντο των Κυπρίων.
//Κυπριακά προϊόντα με αξιώσεις.
// Αυτή είναι η καλύτερη Κύπρος. Και εσείς το ξέρετε πολύ καλά, ίσως καλύτερα από τον καθένα, γιατί είστε κομμάτι της.
//Πιστεύω σε μία καλύτερη Κύπρο γιατί η Κύπρος έχει δυνατότητες και το έχει αποδείξει.
//Κι εμείς οραματιζόμαστε την Κύπρο της επιχειρηματικότητας, της δημιουργίας, της προοπτικής.
//Οραματιζόμαστε μια Κύπρο που θα προσθέτει αξία και θα δημιουργεί καλύτερες μέρες για τα παιδιά μας.
//Οι άνθρωποι της επιχειρηματικότητας και της εργασίας  δεν ζητάτε προνόμια ή χατίρια από το κράτος.
// Ένα πράγμα μόνο ζητάτε: να σταματήσουμε να σας βάζουμε εμπόδια.
//Να γίνει το κράτος φιλικότερο προς τους επιχειρηματίες, τους βιομηχάνους, τους τεχνίτες, τους παραγωγούς.
// Να στηρίξουμε την προσπάθειά σας.
//Και να πάψουμε, εμείς οι πολιτικοί, να θεωρούμε πως οι άνθρωποι που παράγουν και οι επιχειρηματίες είναι οι “κακοί με τα κέρδη”. Διότι είναι αυτοί που προσφέρουν στην οικονομία και την κοινωνία.
//Όταν βρεθείς έξω, στους αγρούς και στη θάλασσα, στις βιομηχανίες, στις βιοτεχνίες και στα εργαστήρια, καταλαβαίνεις ότι από αυτά ζουν όχι μόνο οι εργαζόμενοι, αλλά χιλιάδες οικογένειες.
//Παράλληλα, όταν μιλάμε για επιχειρείν, εννοούμε και την καινοτομία και τη δραστηριοποίηση των νέων στο επιχειρείν.
//Για το καλύτερο μέλλον της χώρας μας είναι υποχρέωση μας να διαμορφώσουμε δομές και να δημιουργήσουμε εργαλεία που θα δώσουν τα απαραίτητα εφόδια στο ταλέντο της Κύπρου να καινοτομήσει και να φτιάξει το μέλλον του.
//Άλλωστε, το σημαντικότερο όπλο της μικρής μας πατρίδας δεν είναι άλλο από τον  ανθρώπινο πλούτο, το πείσμα, τις γνώσεις και τον ενθουσιασμό των ανθρώπων της Κύπρου.
//Είναι καθήκον της πολιτείας να δώσει τα εφόδια, και τις ευκαιρίες, ώστε να καταστεί η χώρα μας νεοφυής, ανταγωνιστική και καινοτόμα.
//Ώστε να αναπτυχθεί σε τομείς με ψηλή προστιθέμενη αξία αλλά και να καταστεί ανταγωνιστική μέσω της καινοτομίας.
//Για μια αναπτυγμένη, σύγχρονη Κύπρο αύριο, πρέπει να δημιουργήσουμε σήμερα, τις δομές αυτές που θα επιτρέψουν στα Κυπριακά μυαλά να μεγαλουργήσουν.
//Και είναι σαφές ότι η επιχειρηματική καινοτομία  και η νεοφυής επιχειρηματικότητα αποτελούν τη βάση για το νέο οικονομικό μοντέλο που θα τροφοδοτεί την οικονομία.
// Που θα επιτρέπει στο Κυπριακό επιχειρείν να ανοίξει τα φτερά του και να κατακτήσει ξένες αγορές.
//Ο Κύπριος από τα αρχαία χρόνια ήταν προικισμένος με έμφυτη εξωστρέφεια και κυπριακές επιχειρήσεις δραστηριοποιούνται με αξιώσεις σε όλο τον κόσμο.
//Αναζητείτε συνεχώς ευκαιρίες εκτός συνόρων, δραστηριοποιήστε σε αγορές και ανταγωνίζεστε «στα ίσια» κολοσσούς.
//Αυτή η εξωστρέφεια των κυπριακών επιχειρήσεων και βιομηχανιών, συγκράτησε την οικονομία και εκεί είναι το πεδίο προσφέρει ευκαιρίες γεωμετρικής ανάπτυξης.
//Φίλες και Φίλοι, Οι «επενδύσεις» για μας είναι οι επενδύσεις τόσο από το Κυπριακό ιδιωτικό επιχερείν όσο και από το εξωτερικό.
//Η Κύπρος εξέρχεται του μνημονίου τρία χρόνια μετά έχοντας ανακτήσει την αξιοπρέπεια της και την εθνική της κυριαρχία.
// Αυτή είναι η ώρα να κάνουμε ένα νοερό βήμα πίσω για να μπορέσουμε να δούμε τη μεγάλη εικόνα και τον δρόμο των αλλαγών που πρέπει ακόμη να επιτύχουμε.
//Η επίπλαστη ευμάρεια, η αναξιοπιστία της χώρας μας στο εξωτερικό, το πολυέξοδο κράτος.
//Ένα σύστημα με ξεπερασμένες κρατικές δομές αφημένο από το ’60 στη γραφειοκρατία.
// Μια οικονομία που στηριζόταν μόνο σε 2-3 τομείς, με πελατειακές σχέσεις, με αδιαφάνεια, με ανυπαρξία αποτελεσματικών μηχανισμών λογοδοσίας και με έλλειψη σωστών δομών εποπτείας.
//Ένα κράτος που προτιμούσε να είναι επιχειρηματίας παρά ρυθμιστής.
//Η χώρα μας, ποτέ δεν εκσυγχρονίστηκε αρκετά, για να μπορεί να ανταποκρίνεται στις σημερινές ανάγκες.
// Άφησε προκλήσεις να θεριεύουν και να βάζουν εμπόδια στο Κυπριακό επιχειρείν.
//Φίλες και Φίλοι, σήμερα ακόμα και ο πιο δύσπιστος παρατηρητής διαπιστώνει ότι η Κύπρος γίνεται σήμερα πιο αξιόπιστη από ποτέ στο παρελθόν σε όλα τα επίπεδα.
// Με συνετές πολιτικές και πολιτική συναίνεση και με μια κοινωνία να στέκεται στο ύψος τον περιστάσεων, η μικρή Κύπρος έγινε παράδειγμα ενός σύγχρονου άθλου.
//Έχουν λυθεί όλα τα προβλήματα; Σαφέστατα και όχι.
//Εκπροσωπείτε τον παραγωγικό τομέα της οικονομίας και γνωρίζετε πολύ καλά.
//Τα προβλήματα στην πραγματική οικονομία, είναι ακόμη εκεί.
// Και εδώ είναι η πρόκληση της επόμενης μέρας.Μέσα από την κρίση, να καταφέρουμε να βγούμε με ένα πιο σύγχρονο και πιο αποτελεσματικό κράτος, υποστηρικτή της κυπριακής επιχειρηματικότητας.
//Η μεγάλη πρόκληση που έχουμε μπροστά μας σήμερα είναι να φτιάξουμε την καλύτερη Κύπρο. Την Κύπρο της επιχειρηματικότητας, της ανταγωνιστικότητας, της ανάπτυξης.
// Αυτή είναι η μεγάλη πρόκληση: να μείνουμε σταθεροί στην πορεία προς την καλύτερη Κύπρο, μακριά από τις σειρήνες του λαϊκισμού.
// Η Κύπρος διαθέτει εξειδίκευση, ταλαντούχο ανθρώπινο δυναμικό και επιχειρήσεις ανθεκτικές, με όραμα. Απαραίτητα συστατικά για να μπορέσει να εκμεταλλευτεί τις παγκόσμιες και Ευρωπαϊκές τάσεις και εξελίξεις.
// Γι’ αυτή την δημιουργική Κύπρο εργαζόμαστε σήμερα.
//  Με βάση τρεις βασικούς άξονες βασισμένους στις αξίες και τις αρχές μας.
// Ο πρώτος είναι η απενεχοποίηση του κέρδους και του επιχειρείν.
//Το κέρδος είναι ευλογία. Όχι ανάθεμα. Ανάθεμα είναι η ζημιά.
// Εμείς θέλουμε τις επιχειρήσεις μας ξανά να δραστηριοποιούνται και να κερδίζουν. Γιατί χωρίς να κερδίζουν, ούτε νέους τομείς μπορούν να αναπτύσσουν, ούτε να επενδύσουν, ούτε και θέσεις εργασίας να δημιουργούν.
//Ο δεύτερος άξονας είναι η δημιουργία ενός αξιόπιστου περιβάλλοντος προσέλκυσης ξένων επενδύσεων.
//Η καταπολέμηση της γραφειοκρατίας,  και η πλήρης ανάκτηση της εμπιστοσύνης στη χώρα μας.
//Χωρίς εμπιστοσύνη και αξιοπιστία, κανένας ξένος δεν θα επενδύσει στον τόπο μας.
// Και χωρίς ξένες επενδύσεις δεν μπορεί να υπάρξει γρήγορη οικονομική ανάπτυξη, ευημερία και δουλειές.
//Ταυτόχρονα, η ανάπτυξη της έρευνας και της καινοτομίας μπορεί να αποτελέσει πυλώνα προσέλκυσης ξένων επενδύσεων.
//Επενδύσεων σε τομείς καινοτομίας, που έχει τις προοπτικές και μπορεί να εξελιχθεί σε σημαντικό βραχίονα της οικονομίας μας.
// Αποτελούν μια προοπτική που είναι δυνατόν να τοποθετήσει την Κύπρο στις χώρες υψηλής τεχνολογίας
//Ο τρίτος άξονας είναι η μεταρρύθμιση παντού.
//Προχωρούμε στην μεταρρύθμιση του κράτους για τον πολίτη και την οικονομία.
//Προχωρούμε στην εφαρμογή της ηλεκτρονικής διακυβέρνησης που θα μειώσει τον διοικητικό φόρτο συναλλαγής του ιδιωτικού τομέα με τον δημόσιο.
//Για να επιτύχουμε την ανάπτυξη της οικονομίας όμως, ώστε να παρέχουμε ένα εύφορο περιβάλλον για δημιουργία και ευημερία, τα σημαντικά βήματα προς την ολική μεταρρύθμιση του κράτους, πρέπει να γίνουν ακόμα πιο χειροπιαστά.
//Επιβάλλεται θαρραλέα να προχωρήσουμε με ριζοσπαστικές μεταρρυθμίσεις νοοτροπίας και διαδικασιών.
// Να συνεχίσουμε την πολιτική της μεταρρύθμισης και της αλλαγής και τώρα που δεν είμαστε υπό κανενός μνημονίου.
//Η ολοκλήρωση της διαδικασίας ανάθεσης των δραστηριοτήτων του Λιμανιού της Λεμεσού σε στρατηγικούς επενδυτές, δημιουργεί νέες, τεράστιες προοπτικές για τη χώρα μας.
//Και σε αυτό τον δρόμο οφείλουμε να κινηθούμε. Να εργαστούμε για ριζικές μεταρρυθμίσεις που αλλάζουν τα δεδομένα.
//Φίλες και Φίλοι,  Η σοφιστία του «οι αριθμοί ευημερούν και οι άνθρωποι δυστυχούν», δεν είναι τίποτε άλλο παρά συνταγή για αδράνεια, διαβατήριο για την παραμονή της κρίσης και της δυστυχίας.
//Παραμένουμε προσηλωμένοι στο σωστό δρόμο.
//Διατηρούμε τη σταθερή προοπτική της καλύτερης Κύπρου.
Σας ευχαριστώ.
Να ‘στε καλά.
Χαιρετισμός Προέδρου Δημοκρατικού Συναγερμού κ. Αβέρωφ Νεοφύτου στην Ημερίδα της Ομοσπονδίας Γονέων και Κηδεμόνων των Σχολείων Ιδιωτικής ΕκπαίδευσηςΤετάρτη, 23 Μαρτίου 2016, 10.30 πμ
//Αγαπητοί γονείς, μαθητές, εκπαιδευτικοί,
Θέλω να σας ευχαριστήσω για την ευκαιρία που μου δίνετε να χαιρετίσω την σημερινή σας Ημερίδα, με θέμα την δυνατότητα εισδοχής αποφοίτων των Σχολείων Ιδιωτικής Εκπαίδευσης στα Δημόσια Πανεπιστήμια.
//Εάν όλοι συμφωνούμε ότι οι νέοι αποτελούν το μέλλον αυτού του τόπου, τότε σίγουρα μπορούμε να συμφωνήσουμε και στο ότι η παρεχόμενη Παιδεία θα καθορίσει την ποιότητα αυτού του μέλλοντος για τις επόμενες γενεές.
//Το πρώτο και πιο καθοριστικό βήμα για να λύσεις ένα πρόβλημα, είναι να αναγνωρίσεις την ύπαρξη του. Και είναι γεγονός ότι στον τόπο μας, ο Τομέας της Παιδείας αντιμετωπίζει σοβαρά προβλήματα εδώ και πολλά χρόνια.
//Προβλήματα που οι εκάστοτε κυβερνώντες - όλοι μας - είτε δεν βλέπαμε, είτε προσποιούμασταν ότι δεν βλέπουμε.
//Για να αποφύγουμε την ανάληψη ευθύνης επί καυτών ζητημάτων.
//Και την ενδεχόμενη αντιπαράθεση με διάφορες ομάδες συμφερόντων.
//Η Κύπρος έχει την πρωτιά ανάμεσα στα κράτη-μέλη της Ε. Ε., σε ότι αφορά το μέγεθος κρατικών δαπανών για την Παιδεία.
//Δυστυχώς, τα αποτελέσματα των δαπανών αυτών δεν είναι τα αναμενόμενα.
//Αυτό επιβεβαιώνεται τόσο από τα αποτελέσματα διεθνών αξιολογήσεων όσο και από τις επιδόσεις των μαθητών μας εντός του δικού μας εκπαιδευτικού συστήματος.
//Βλέπουμε τους απόφοιτούς μας να μην μπορούν να ενταχθούν στην αγορά εργασίας στον τομέα των σπουδών τους.
//Αυτό συνέβαινε και πριν από την κρίση Διότι το εκπαιδευτικό μας σύστημα, είτε στη Μέση είτε στην Ανώτερη Εκπαίδευση, εδώ και χρόνια έχει αποξενωθεί από τις μεταβαλλόμενες ανάγκες της κοινωνίας και της αγοράς εργασίας.
//Είμαστε ιδιαίτερα ικανοποιημένοι γιατί αυτή η κυβέρνηση και ο συγκεκριμένος Υπουργός Παιδείας, δεν προσπαθούν να κρύψουν τα προβλήματα κάτω από το χαλί.
// Είναι αποφασισμένοι να προχωρήσουν – και προχωράμε - στις μεταρρυθμίσεις και στις απαραίτητες Τομές που τόσο πολύ έχει ανάγκη η Παιδεία μας.
//Διότι για εμάς είναι πεποίθησή, ότι, η Παιδεία αποτελεί το κλειδί κάθε κοινωνίας για έξοδο από οικονομικά, κοινωνικά και θεσμικά αδιέξοδα.
//Αγαπητοί φίλοι, πάγια θέση του Δημοκρατικού Συναγερμού ήταν και παραμένει ότι η Πολιτεία οφείλει να αντιμετωπίζει ισότιμα, τόσο τη Δημόσια
//όσο και την Ιδιωτική Εκπαίδευση.
// Να προσφέρει ίσες δυνατότητες και ευκαιρίες για το σύνολο των μαθητών,είτε αυτοί φοιτούν στο δημόσιο είτε στο ιδιωτικό σχολείο.
//Σήμερα περίπου το 18% των μαθητών φοιτούν στην ιδιωτική εκπαίδευση.
//Οι γονείς που επιλέγουν το ιδιωτικό σχολείο για τα παιδιά τους, πέραν των φόρων που πληρώνουν, ουσιαστικά αποφορτίζουν το κράτος και από ένα μεγάλο κόστος.
//Αγαπητοί γονείς, ορισμένα πολιτικά κόμματα, ή ακόμη και συμπολίτες μας, έχουν μια αρνητική προδιάθεση έναντι σας, απλά και μόνο επειδή επιλέξατε το ιδιωτικό σχολείο για τα παιδιά σας.
// Είτε διότι ιδεολογικά αντιτίθενται στην ιδιωτική πρωτοβουλία,
// είτε διότι έχει δημιουργηθεί σε αυτούς η εσφαλμένη εντύπωση ότι προέρχεστε από προνομιακά στρώματα της κοινωνίας.
//Η αλήθεια όμως είναι ότι είστε η μεσαία τάξη αυτής της χώρας, οι άνθρωποι της διπλανής πόρτας.
//Δυστυχώς στον τόπο μας δημιουργούμε με την μεγαλύτερη ευκολία μύθους, τους οποίους και αναπαράγουμε ατεκμηρίωτα.
//Εάν υπάρχει κάτι για το οποίο οι Κύπριοι δεν λογαριάζουν το οικονομικό κόστος, αυτό είναι η επένδυση στην παιδεία των παιδιών τους.
//Κάτι που διαπιστώνουμε εξάλλου και από τα πολύ υψηλά ποσοστά αποφοίτων στην τριτοβάθμια εκπαίδευση.
//Είναι πολλοί οι λόγοι που μπορεί να οδηγήσουν ένα γονιό να επιλέξει την Ιδιωτική Εκπαίδευση έναντι της Δημόσιας και σίγουρα δεν περιορίζονται στην οικονομική κατάσταση κάθε οικογένειας.
//Ούτε και ευσταθεί ο ισχυρισμός ότι όλοι οι μαθητές των Ιδιωτικών Σχολείων προορίζονται να σπουδάσουν σε Πανεπιστήμια του εξωτερικού.
// Προοπτική που έχει εξάλλου ανατραπεί για πολλές οικογένειες ως συνέπεια της οικονομικής κρίσης που ακόμη βιώνουν χιλιάδες συμπολίτες μας.
//Με βάση την τελευταία εκπαιδευτική έρευνα που διενήργησε η Στατιστική Υπηρεσία της χώρας μας το 2013, η κατά μαθητή συνολική τρέχουσα δημόσια δαπάνη στα δημόσια εκπαιδευτικά ιδρύματα έχει υπολογιστεί σε 6. 308 ευρώ στη δημοτική εκπαίδευση και σε 9. 777 ευρώ στη μέση εκπαίδευση.
//Το κόστος αυτό λαμβάνει υπόψη τις υπάρχουσες υποδομές στην εκπαίδευση, τεχνικό εξοπλισμό, καθώς και το διοικητικό και εκπαιδευτικό προσωπικό που απαιτείται για κάθε μαθητή.
//Το 2013 φοιτούσαν 4.201 μαθητές στην Ιδιωτική Δημοτική Εκπαίδευση και 10.830 μαθητές στην Ιδιωτική Μέση Εκπαίδευση.
//Εάν οι μαθητές που σήμερα φοιτούν σε Ιδιωτικά Σχολεία της Δημοτικής και Μέσης Εκπαίδευσης προστίθεντο στη Δημόσια Εκπαίδευση, εύκολα μπορεί να υπολογίσει κάποιος ότι οι Δημόσιες Δαπάνες θα αυξάνονταν κατά περίπου 130 εκ. ευρώ ετησίως.
// Εάν λάβουμε υπόψη και την ανάγκη για ανέγερση επιπρόσθετων σχολικών μονάδων, το κόστος αυτό θα ήταν ακόμη μεγαλύτερο.
//Ποιές άραγε θα ήταν οι επιπτώσεις στην ποιότητα της παρεχόμενης δημόσιας εκπαίδευσης εάν σήμερα, με τις δεδομένες οικονομικές συνθήκες, το κράτος καλείτο να δαπανήσει επιπρόσθετα 130 εκ ευρώ ετησίως;
// Είναι ξεκάθαρο σε εμάς, ότι η Παιδεία του τόπου επωφελείται συνολικά από τη δική σας συνεισφορά.
// Όπως είναι ξεκάθαρο και ότι αυτή η πολιτεία σας έχει διαχρονικά αδικήσει.
// Όχι μόνο δεν σας προσέφερε καμία οικονομική βοήθεια, αλλά μέχρι σήμερα αποκλείει τους μαθητές των ιδιωτικών σχολείων από τη δυνατότητα πρόσβασης στα Δημόσια Πανεπιστήμια του τόπου.
//Εμείς θέλουμε τα Πανεπιστήμια μας, Δημόσια
//και Ιδιωτικά, να αξιοποιούν με τον καλύτερο δυνατό τρόπο τους απόφοιτους μαθητές μας.
// Θέλουμε να κρατήσουμε στον τόπο μας τους πλέον άριστους και χαρισματικούς νέους μας.
//Αυτό δεν μπορεί να γίνει εάν αποκλείουμε εκ των προτέρων από τα Δημόσια Πανεπιστήμια τους μαθητές που είναι απόφοιτοι Ιδιωτικών Σχολών Δευτεροβάθμιας εκπαίδευσης.
//Αποκλείοντας, δηλαδή, το ένα πέμπτο των νέων μας.
//Χαιρετίζουμε την κατάθεση συγκεκριμένης πρότασης από την κυβέρνηση που δίνει επιτέλους το δικαίωμα και στους απόφοιτους ιδιωτικών σχολείων να διεκδικήσουν εισδοχή στα Δημόσια Πανεπιστήμια του τόπου.
//Χωρίς να επηρεάζεται καμία θέση που σήμερα προσφέρεται στους μαθητές του Δημόσιου Σχολείου.
//Καλούμε όλες τις πολιτικές δυνάμεις να στηρίξουν τη συγκεκριμένη πρόταση.
//Παλέψαμε για πολλά χρόνια ως Δημοκρατικός Συναγερμός για αυτή τη θετική εξέλιξη.
//Επιτρέψτε μου, ωστόσο, να εκφράσω την άποψη ότι με ημίμετρα δεν μπορούμε να κάνουμε το άλμα προς τα εμπρός.
//Εμείς θέλουμε τα πανεπιστήμια μας να γίνουν ανταγωνιστικά.
//Για αυτό και πιστεύουμε ότι η εισδοχή φοιτητών σε αυτά δεν πρέπει να γίνεται με ισοπεδωτικό τρόπο.
//Το κάθε πανεπιστήμιο πρέπει να έχει τα δικά του κριτήρια επιλογής.
//Κριτήρια που θα προάγουν την ακαδημαϊκή αριστεία και που θα αντιμετωπίζουν όλους τους μαθητές ισότιμα.
//Οι φίλοι του ΑΚΕΛ μας λένε ότι δεν θα επιτρέψουν να γίνει το Πανεπιστήμιο Κύπρου η Οξφόρδη της Κύπρου.
// Εμείς τους απαντάμε ότι δεν θα επιτρέψουμε να μετατρέψουν το Πανεπιστήμιο Κύπρου σε Λουμούμπα της Κύπρου.
//Διότι το να επιλέγεις τους καλύτερους με αντικειμενικά κριτήρια, ονομάζεται επένδυση στο μέλλον και ακαδημαϊκή αριστεία και όχι ελιτισμός.
// Το αντίθετο είναι που τσιμεντώνει την μετριότητα και την ισοπέδωση.
//Όσον αφορά το ζήτημα της μεγάλης εξοικονόμησης δημόσιων πόρων από την επιλογή της ιδιωτικής εκπαίδευσης, είναι ένα θέμα που είναι καιρός να μπει στην ατζέντα της δημόσιας συζήτησης για την παιδεία.
//Δηλαδή πως το κράτος θα μπορούσε να στηρίξει την ιδιωτική παιδεία και να παρέχει κίνητρα προς τους γονείς να την επιλέγουν, ώστε από τη μια να εξοικονομούνται διαθέσιμοι πόροι του κράτους και να ανεβάζουμε την ποιότητα της παρεχόμενης παιδείας για τα παιδιά μας από την άλλη.
//Αγαπητοί γονείς, μαθητές και εκπαιδευτικοί, Κάθε προσπάθεια για αλλαγή νοοτροπίας και μεταρρύθμιση είναι λογικό να συνοδεύεται από αντιδράσεις.
//Εμείς δηλώνουμε ανεπιφύλακτα ότι θα στηρίξουμε την προσπάθεια αυτή, ανεξαρτήτως πολιτικού κόστους.
//Για να δημιουργήσουμε επιτέλους ένα εκπαιδευτικό σύστημα που να έχει στο επίκεντρο τους μαθητές και τις ανάγκες της κοινωνίας μας.
// Και έχουμε πολλά να κάνουμε ακόμη.
//Θέλουμε να αφουγκραστούμε τις ανησυχίες και τα προβλήματα που υπάρχουν.
// Αλλά και να αξιοποιήσουμε τις μεγάλες ευκαιρίες και δυνατότητες που προσφέρονται μέσα από την επίλυση τους, για να κτίσουμε ένα στιβαρό Αύριο.
//Μακριά από συνθήματα, μικροπολιτικές ή συνδικαλιστικές σκοπιμότητες, εμείς δεσμευόμαστε να είμαστε ωφέλιμοι και παραγωγικοί.
// Το χρωστάμε στους εαυτούς μας, το χρωστάμε στα παιδιά μας.
Σας ευχαριστώ.
Εισήγηση Προέδρου Δημοκρατικού Συναγερμού κ. Αβέρωφ Νεοφύτου στην εκδήλωση με τίτλο:«Μεταρρυθμίσεις στην παροχή Υγείας και η προοπτική ενός βιώσιμου Γενικού Σχεδίου Υγείας»Τετάρτη 2 Μαρτίου, Συνεδριακό Κέντρο «Φιλοξένεια», Λευκωσία, 6:00μ.μ.
Έντιμε Υπουργέ Υγείας και Υφυπουργέ παρά τω Προέδρω,
Εκλεκτοί προσκεκλημένοι,
Αγαπητές φίλες και φίλοι,
//Είναι με ιδιαίτερη χαρά που σας καλωσορίζω σήμερα, στην συζήτηση που πραγματοποιούμε για τις τεράστιες προκλήσεις που αντιμετωπίζει στη χώρα μας ο τομέας της υγείας στη χώρα μας.
//Σε μια κοινωνία που συνεχώς εξελίσσεται και μεταβάλλεται, δημιουργώντας νέες και καθημερινά αυξανόμενες ανάγκες υγείας και προκλήσεις, επιβάλλεται να εκσυγχρονίζουμε και να προσαρμόζουμε ανάλογα το σύστημα υγείας της χώρας.
//Ιδιαίτερα, όταν το σύστημα αυτό, παρουσιάζει έντονα σημάδια κόπωσης, εμφανίζει αδυναμίες και στρεβλώσεις, ανεπάρκειες και προβλήματα.
//Προβλήματα που μας εμποδίζουν να προχωρήσουμε μπροστά, που δεν μας επιτρέπουν να αντιμετωπίσουμε τις συνεχώς αυξανόμενες ανάγκες υγείας των πολιτών.
//Μετά την μεγάλη οικονομική πρόκληση, το μνημόνιο και τις πολύ σκληρές θυσίες που η κοινωνία μας κλήθηκε να υποστεί, η υγεία και η παιδεία θα πρέπει να είναι οι δύο πιο σημαντικές προτεραιότητες.
//Οι δύο αυτοί τομείς αντανακλούν το κοινωνικό πρόσωπο αλλά και συνοψίζουν την βαθμολογία των υπηρεσιών που ένα κράτος παρέχει στην κοινωνία που το αποτελεί.
//Τα πάγια και τρέχοντα προβλήματα, η ανεπαρκής οργάνωση των νοσηλευτηρίων μας, η χαμηλή ποιότητα παρεχόμενων υπηρεσιών, η ανισότητα του συστήματος απέναντι στους πολίτες, οι μονάδες υγείας που λόγω του απαρχαιωμένου συστήματος ταλαιπωρούν τον ασθενή και – κυρίως – οι λίστες αναμονής, δημιουργούν κλίμα δυσπιστίας και ανασφάλειας στον πολίτη.
//Φίλες και φίλοι, είναι αναγκαίο και επιβεβλημένο, να παρέμβουμε θαρραλέα με μια σειρά από τομές σε όλα τα επίπεδα του συστήματος υγείας και να δρομολογήσουμε τις απαραίτητες αλλαγές.
//Είναι μεγάλη αλήθεια, ότι στο όνομα της εφαρμογής του ΓΕΣΥ αφέθηκαν για δεκαετίες τα δημόσια νοσηλευτήρια χωρίς εκσυγχρονισμό, χωρίς κανείς να λαμβάνει τα απαραίτητα μέτρα για να μπορούν να ανταποκριθούν στις απαιτήσεις και τις ανάγκες της εποχής και των ασθενών.
//Είναι εξίσου αλήθεια, ότι όλες αυτές τις δεκαετίες, ο ιδιωτικός τομέας βιώνει μια τεράστια αβεβαιότητα στο τι τελικά θα γίνει.
// Γεγονός που δεν του επιτρέπει να προβεί στις απαιτήσεις που θα ανταποκρίνονται σε ένα γενικό σύστημα.
//Η μεγαλύτερη όμως αλήθεια, είναι ότι κανένα σύστημα υγείας δεν μπορεί να εφαρμοστεί εάν πρώτα δεν αυτονομηθούν διοικητικά και οικονομικά και αναδιοργανωθούν τα νοσοκομεία μας.
//Γιατί αλλιώς, όχι μόνο δεν θα μπορούν να αντεπεξέλθουν στον ανταγωνισμό, αλλά θα καταρρεύσουν κιόλας.
//Σε ένα σωστό σύστημα υγείας, ο ασθενής δεν θα πρέπει να ξεχωρίζει μεταξύ δημοσίου και ιδιωτικού νοσηλευτηρίου.
//Αντιθέτως, θα πρέπει να αισθάνεται την σιγουριά ο κάθε πολίτης, ότι μπορεί να επιλέξει τον γιατρό και τον οργανισμό που θα τον περιθάλψει καλύτερα, σε ένα απόλυτα καθολικό σύστημα.
//Ο πολίτης, έχει κάθε δικαίωμα να δυσανασχετεί για την αναποφασιστικότητα και αδυναμία της Κυπριακής πολιτείας να εφαρμόσει ένα σύστημα υγείας, μια μεταρρύθμιση πάνω στην οποία εργάζεται εδώ και 25 χρόνια.
//Δεν μας τιμά ως χώρα το ότι είμαστε η μοναδική στην Ευρωπαϊκή Ένωση που δεν έχουμε τέτοιο σύστημα.
//Όπως, όμως, δεν υπάρχει λογική στο να κρατάμε ως ευαγγέλιο ένα σχεδιασμό που έγινε πριν από 25 χρόνια.
// Είναι αδιανόητο να μην λαμβάνουμε καθόλου υπόψη την τεράστια διεθνή εμπειρία που αποκτήθηκε από τότε μέχρι σήμερα, αλλά και να δείχνουμε ότι δεν θέλουμε να κοστολογήσουμε αυτό τον σχεδιασμό και να ενδιαφερθούμε για το κόστος και τις επιπτώσεις στα δημόσια οικονομικά και την οικονομία ευρύτερα.
//Σήμερα, η Κύπρος έχει το προνόμιο να διαθέτει μια κυβέρνηση αποφασισμένη να προχωρεί σε γενναίες μεταρρυθμίσεις σε όλους τους τομείς.
// Θέλουμε να κλείσει αυτή η θητεία αφήνοντας πίσω της μια καλύτερη Κύπρο σε όλα τα επίπεδα.
//Και θέλω να είμαι σαφής: Η Κύπρος δεν θα μπορεί να είναι καλύτερη αν δεν προσφέρει στους πολίτες της ποιοτικότερες υπηρεσίες υγείας.
// Εάν δεν μπει σε τροχιά που θα παρέχει ασφάλεια στον κάθε πολίτη ότι θα τυγχάνει, όποτε χρειαστεί, τη δέουσα φροντίδα, χωρίς να ανησυχεί εάν μπορεί να την έχει, ή εάν θα μπορεί να την πληρώσει.
//Αυτή είναι μια προϋπόθεση που οφείλει να υπηρετεί κάθε ανεπτυγμένο κράτος.
//Σήμερα, όσο ποτέ άλλοτε, καταγράφεται μια ευρεία κοινωνική συναίνεση για μεταρρύθμιση και στην υγεία.
// Μιας μεταρρύθμισης που μετρά δεκαετίες καθυστέρησης.
//Καταργήσαμε και αντικαταστήσαμε την 15νθήμερη εργασία με 6μηνιαία Συμβόλαια και καθεστώς Αορίστου Χρόνου.
//Έχουν ληφθεί αποφάσεις και πρωτοβουλίες που αποφορτίζουν μερικώς τα νοσοκομεία.
//Η επίπονη διαδικασία της αυτονόμησης και αναβάθμισης των δημοσίων νοσηλευτηρίων θα μας δώσει και τον λίγο χρόνο που χρειάζεται για να μελετήσουμε ουσιαστικά τις όποιες διορθώσεις θα πρέπει να γίνουν στον σχεδιασμό μας.
//Και αφού θα υπάρχει αυτό το μεταβατικό στάδιο, το κράτος μπορεί να βγει με αγορά υπηρεσιών (outsourcing), όπου υπάρχουν λίστες αναμονής.
//Αυτό θα μας δώσει την ευχέρεια να αυτονομήσουμε και να αναδιοργανώσουμε τα νοσοκομεία μας, με σημαντικά μειωμένη την πίεση της καθημερινότητας και των αδυναμιών.
//Για να οδηγηθούμε επιτέλους το συντομότερο δυνατό σε ένα Σχέδιο Υγείας με επίκεντρο τον ασθενή και τη διατήρηση της αξιοπρέπειας του.
//Ένα σύστημα που θα διασφαλίζει τη βελτίωση και αναβάθμιση της ποιότητας των παρεχομένων υπηρεσιών υγείας στους πολίτες.
//Ένα βιώσιμο Σχέδιο Υγείας που θα διασφαλίζει την καθολική πρόσβαση σε ποιοτική φροντίδα υγείας, με διαφανή διακυβέρνηση.
//Και ένα σχέδιο που θα στέκει με οικονομικούς όρους και θα μπορούν η οικονομία και το κράτος να το αντέξουν και να το υπηρετήσουν όπως του αξίζει.
//Φίλες και Φίλοι, Δεν θα κουραστώ να επαναλαμβάνω.
//Επιβάλλεται θαρραλέα να προχωρήσουμε με ριζοσπαστικές μεταρρυθμίσεις.
//Να συνεχίσουμε την πολιτική της μεταρρύθμισης και της αλλαγής και όταν δεν θα είμαστε υπό την διαδικασία του μνημονίου.
// Και αυτές οι μεταρρυθμίσεις, σαφώς αφορούν και στο σύστημα υγείας.
//Ανεπτυγμένο κράτος χωρίς βιώσιμο και αποτελεσματικό Σχέδιο Υγείας δεν νοείται.
//Έχουμε πλήρη επίγνωση των δυσκολιών του εγχειρήματός.
// Αφουγκραζόμαστε όμως και την απαίτηση της κοινωνίας ότι πρέπει να προχωρήσουμε γρήγορα.
//Και σας διαβεβαιώνω ότι στη δική μας πολιτική κουλτούρα είναι πάνω απ’ όλα το συμφέρον όλων των πολιτών.
//Δεν κυβερνούμε ούτε και λαμβάνουμε πολιτικές αποφάσεις για το συμφέρον συγκεκριμένων ομάδων ή ημετέρων ή των ολίγων.
//Για εμάς εθνικό κεφάλαιο και εθνική επένδυση δεν είναι μόνο οι δαπάνες που γίνονται από το κράτος αλλά και οι ιδιωτικές επενδύσεις.
//Έτσι τις βλέπουμε και έτσι τις αντιμετωπίζουμε.
//Όπως αναγνωρίζουμε το πρόβλημα στα Δημόσια Νοσηλευτήρια,
//αναγνωρίζουμε και το πρόβλημα στα ιδιωτικά νοσηλευτήρια, τα οποία βρίσκονται και αυτά σε όρια που κρίνεται η βιωσιμότητά τους.
//Ο Υπουργός Υγείας δεν είναι υπουργός μόνο της δημόσιας υγείας αλλά και της ιδιωτικής υγείας.
//Ενεργεί και λειτουργεί με στόχο την άριστη υπηρεσία στον τομέα της υγείας απ’ όπου και αν προέρχεται.
//Εμείς έτσι βλέπουμε την ενάσκηση των πολιτειακών μας καθηκόντων.
//Φίλες και Φίλοι,
Αγαπητοί προσκεκλημένοι,
Προσβλέπω στις τοποθετήσεις σας και στην συζήτηση που θα ακολουθήσει, ώστε όλοι μαζί να διαδραματίσουμε εποικοδομητικό ρόλο για τις αλλαγές που προσδοκούμε, για ένα ολοκληρωμένο και αποτελεσματικό Γενικό Σύστημα Υγείας.
//Είμαι αισιόδοξος ότι μπορούμε να τα καταφέρουμε.
Και θα τα καταφέρουμε.
Σας ευχαριστώ.
Εισήγηση Προέδρου του Δημοκρατικού Συναγερμού κ. Αβέρωφ Νεοφύτου στην εκδήλωση με τίτλο«Οι προοπτικές για τον Κυπριακό Τουρισμό» Τρίτη, 15 Μαρτίου 2016, Ξενοδοχείο Golden Bay, Λάρνακα.
Έντιμε κύριε Υπουργέ Ενέργειας, Εμπορείου, Βιομηχανίας και Τουρισμού,
Έντιμε κύριε Υφυπουργέ παρά τω Προέδρω,
Αγαπητοί ομιλητές,
Φίλες και Φίλοι,
//Είναι με ιδιαίτερη χαρά και τιμή που βρίσκομαι απόψε μαζί σας στην εκδήλωση που διοργανώνουμε, με θέμα «Οι προοπτικές για τον Κυπριακό Τουρισμό».
//Διαχρονικά ο τουρισμός αποτελούσε μια εκ των σημαντικότερων βιομηχανιών στην χώρα μας.
// Η μικρή μας πατρίδα, προσελκύει εκατομμύρια τουρίστες κάθε χρόνο που έρχονται να απολαύσουν τις ασύγκριτες ομορφιές της.
//Φίλες και Φίλοι, σε ότι αφορά στην πολιτική της χώρας για τον τουρισμό, σε μεγάλο βαθμό έχουμε επικεντρωθεί σε ένα μοντέλο ήλιου και θάλασσας εδώ και δεκαετίες.
//Ήλιο και θάλασσα έχουν όμως όλες οι γειτονικές χώρες της Μεσογείου.
//Η Κρήτη, νησί και αυτή, μικρότερο από την Κύπρο, υποδέχθηκε το 2013 από το αεροδρόμιο του Ηρακλείου μόνο, κοντά 2. 5 εκ. τουρίστες.
Στο σύνολο οι αφίξεις από τα δύο αεροδρόμια μόνο (Ηρακλείου και Χανείων), ήταν άνω των 3 εκ. τουριστών.
//Στους πίνακες κατάταξης του Παγκόσμιου Οργανισμού Τουρισμού που αναφέρονται στις αφίξεις και στις εισπράξεις κάθε χώρας, όσο και στην πιο πρόσφατη έκδοση της ετήσιας έκθεσης για την ανταγωνιστικότητα στον τομέα του τουρισμού και των ταξιδιών του Παγκόσμιου Οικονομικού Φόρουμ, η Κύπρος το 2015 έρχεται μόλις 36η, σε σύνολο 141 χωρών.
//Σε συγκριτική ανάλυση που κάναμε τον Νοέμβριο 2014 μεταξύ συγκρίσιμων ξενοδοχειακών μονάδων σε Ελλάδα και Κύπρο, είχε καταδείξει περίτρανα ότι τα Κυπριακά Ξενοδοχεία επιβαρύνονται με ψιλότερο κόστος ηλεκτρισμού κατά 36%, ψιλότερο Δημοτικό Φόρο κατά 6%, αυξημένα κόστη μισθοδοσίας κατά 15% και σε Φόρο Ακίνητης Ιδιοκτησίας μεγαλύτερο κατά 20 φορές.
//Η εικόνα που αποκαλύπτει η συγκριτική ανάλυση είναι ξεκάθαρη: Το Κυπριακό τουριστικό προϊόν είναι λιγότερο ανταγωνιστικό από το Ελληνικό, επιβαρυνόμενο από υψηλότερα κόστη.
//Φίλες και Φίλοι, Η διάδοση των νέων τεχνολογιών και των νέων μέσων προσφέρει καινούργιες δυνατότητες και ευκαιρίες στην ανάπτυξη τουριστικών δραστηριοτήτων .
//Οι σύγχρονες τάσεις που επικρατούν στο διεθνές τουριστικό περιβάλλον και οι έντονες ανταγωνιστικές συνθήκες επιβάλλουν ανανέωση και διαφοροποίηση του τουριστικού προϊόντος,
//επανατοποθέτηση του προορισμού στη διεθνή αγορά,
//αξιοποίηση ευκαιριών και εξειδικευμένη στόχευση των δράσεων προώθησης.
//Σε ένα τέτοιο περιβάλλον, η Κύπρος για να μπορεί να ανταγωνιστεί, θα πρέπει αναμφίβολα να αναβαθμίσει και να εμπλουτίσει το τουριστικό της προϊόν.
// Να το διαφοροποιήσει.
//Να διασφαλίσει την ποιότητα των παρεχομένων υπηρεσιών.
//Να υιοθετήσει μοντέρνες αντιλήψεις και γρήγορες διαδικασίες.
//Να αυξήσει την πληρότητα των καταλυμάτων και να εκμεταλλευτεί το κλίμα και τον καιρό μας για να επιμηκυνθεί η τουριστική περίοδος.
//Επιβάλλεται, εκτός από ήλιο και θάλασσα, να προβάλλουμε και άλλα πλεονεκτήματα της χώρας μας.
//Να μπούμε δυναμικά σε άλλες μορφές τουρισμού. Ήδη γίνεται πολύ καλή δουλειά με τον αθλητικό τουρισμό.
// Υπάρχουν δυνατότητες και για τον ιατρικό τουρισμό που θα πρέπει να εξαντλήσουμε.
//Αγαπητοί μου, Ο ρόλος του ΚΟΤ στο νέο σκηνικό πρέπει και αυτός να αλλάξει με μετεξέλιξη και αναβάθμιση του σε υφυπουργείο τουρισμού και να επικεντρωθεί στην προώθηση του τουριστικού μας προϊόντος.
//Η στοχευμένη προβολή των συγκριτικών πλεονεκτημάτων της χώρας ως τουριστικού προορισμού, μέσω πολλαπλών και κατάλληλων διαύλων καλούν για μοντέρνες αντιλήψεις και νοοτροπίες.
//Είναι αδιανόητο ένας οργανισμός που είναι υπεύθυνος για τον τουρισμό να ξοδεύει πέραν του μισού του ετήσιου προϋπολογισμού σε μισθούς, αντί στην προβολή της χώρας.
//Η ανάγκη εκσυγχρονισμού του ΚΟΤ είναι επιτακτική για να μπορέσει να επιτύχει τον στόχο του, που δεν είναι άλλος από την προώθηση της Κύπρου ως τουριστικού προορισμού.
//Σε αυτό και μόνο αυτό πρέπει να επικεντρωθεί χωρίς να αναλώνεται πολύτιμος χρόνος και πόροι σε έκδοση αδειών σε κέντρα αναψυχής και ταξιδιωτικών γραφείων.
//Πρέπει επίσης να καταργηθούν πρόνοιες της υφιστάμενης νομοθεσίας που προκαλούν αχρείαστο διοικητικό φορτίο, όπως η υποβολή τιμοκαταλόγων και λογαριασμών από κέντρα αναψυχής και η ευθύνη εφαρμογής της νομοθεσίας για τα προσόντα και τα καθήκοντα των ξεναγών.
//Όλα αυτά θα πρέπει να αλλάξουν.
//Ο ΚΟΤ δεν πρέπει να παραμείνει ένας γραφειοκρατικός οργανισμός που να εργοδοτεί λογιστές και επιθεωρητές, αλλά άτομα που να ειδικεύονται στο marketing και να προσηλωθεί σε αυτή την εργασία και μόνο.
//Φυσικά, αυτό δεν σημαίνει ότι κάποιος εργαζόμενος στον ΚΟΤ θα χάσει τη δουλειά του.
//Όλοι οι εργαζόμενοι έχουν την εργασία τους και τα εργασιακά τους δικαιώματα πλήρως εξασφαλισμένα.
//Με βάση την εναλλαξιμότητα, θα συνεχίσουν να υπηρετούν από κάποιο άλλο αντίστοιχο πόστο στον ευρύτερο δημόσιο τομέα.
//Φίλες και Φίλοι, Ο τουρισμός πάντα ήταν ένα σημαντικό κομμάτι της οικονομίας μας και μπορεί να γίνει ακόμα σημαντικότερο.
// Η ανταγωνιστικότητα του τουριστικού μας προϊόντος είναι εθνική υπόθεση και στενά δεμένη με την ευημερία της χώρας και την πραγματική οικονομία.
//Είναι ακόμη ένας τομέας που πρέπει να προχωρήσουμε με την ριζοσπαστική μεταρρύθμιση του ΚΟΤ.
//Να αναθεωρήσουμε το κανονιστικό πλαίσιο και θαρραλέα να αναδιοργανώσουμε και να καταργήσουμε αχρείαστες και γραφειοκρατικές διαδικασίες.
//Για να μπορέσει να επικεντρωθεί στον κύριο σκοπό ύπαρξης του και στον στόχο της προσέλκυσης περιηγητών στη χώρα μας, προς όφελος της οικονομίας και του τόπου.
//Για να οικοδομήσουμε την καλύτερη και ανταγωνιστικότερη Κύπρο.
//Φίλες και Φίλοι,
Αγαπητοί προσκεκλημένοι,
Προσβλέπω στις τοποθετήσεις σας και στην συζήτηση που θα ακολουθήσει και εύχομαι καλή επιτυχία στην εκδήλωση.
Σας ευχαριστώ.
Τοποθέτηση Προέδρου του Δημοκρατικού Συναγερμού κ. Αβέρωφ Νεοφύτου στην ημερίδα με τίτλο «Η γυναικεία επιχειρηματικότητα στο επίκεντρο της οικονομικής και κοινωνικής ανάπτυξης»Δευτέρα 18 Απριλίου, Συνεδριακό Κέντρο Φιλοξενία, Λευκωσία, 7.00 μ.μ.
Εκλεκτοί προσκεκλημένοι,
Αγαπητές φίλες και φίλοι,
//Σας καλωσορίζω σήμερα εδώ, στην συζήτηση που διοργανώνει ο Δημοκρατικός Συναγερμός, με τίτλο «Η Γυναικεία Επιχειρηματικότητα στο Επίκεντρο της Κοινωνικής και Οικονομικής Ανάπτυξης».
//Με ιδιαίτερη χαρά καλωσορίζω επίσης την κυρία Μάρεβα Γκραμπόφσκι Μητσοτάκη, η οποία ήρθε σήμερα στη Λευκωσία ειδικά για να συμμετάσχει στην σημερινή εκδήλωση, παρά το πολύ βεβαρυμμένο της πρόγραμμα.
Καλωσορίζω επίσης και τις υπόλοιπες καλεσμένες μας που θα συμμετέχουν στην συζήτηση που θα ακολουθήσει.
//Φίλες και φίλοι, Η σύγχρονη γυναίκα δραστηριοποιείται στην κοινωνία με πολλαπλούς ρόλους.
//Επιλέγει να εργαστεί, να ασχοληθεί με τα κοινά και την πολιτική.
//Διακρίνεται στην επιστήμη, στην τεχνολογία.
// Κάνει επαγγελματική καριέρα.
//Ταυτόχρονα όμως είναι σύζυγος και μητέρα, δημιουργεί οικογένεια και τη στηρίζει.
//Σίγουρα τα πράγματα δεν είναι εύκολα.
// Όσο και να έχουμε μειώσει τις διακρίσεις βάση φύλου, σε πρακτικό επίπεδο οι δυσκολίες παραμένουν σε μεγάλο βαθμό.
//Παρόλα αυτά, καριέρα και οικογένεια, οικογένεια και δημόσια ζωή, δεν αποτελούν πια μοναδικές επιλογές. Συνυπάρχουν.
//Και μέσα από αυτούς τους πολλαπλούς ρόλους που έχει η γυναίκα σήμερα προικοδοτεί τον εαυτό της με σημαντικά χαρακτηριστικά που προσφέρουν προστιθέμενη αξία στο σύνολο.
//Φίλες και Φίλοι, Οι γυναίκες επιχειρηματίες ειδικά, γίνονται πλέον σημαντικό στοιχείο της παγκόσμιας οικονομίας.
// Συμβάλλουν στην αύξηση της παραγωγικότητας, στην ενίσχυση της ανταγωνιστικότητας, στην οικονομική ανάπτυξη και την κοινωνική συνοχή.
//Τα προβλήματα, τα εμπόδια και οι δυσκολίες  που αντιμετωπίζουν οι γυναίκες που προσπαθούν να δημιουργήσουν επιχειρήσεις είναι πολλά.
//Η γυναικεία επιχειρηματικότητα όμως δεν είναι θεωρεία, ούτε αποτελεί εξαίρεση.
//Μπροστά μας έχουμε ένα ξεχωριστό πάνελ δυναμικών επιχειρηματιών με άρωμα γυναίκας που αποδεικνύουν του λόγου το αληθές.
//Στο σημερινό δύσκολο περιβάλλον και στις ραγδαίες ανακατατάξεις στον κοινωνικό ιστό της χώρας, η επιχειρηματικότητα είναι βασικό συστατικό για υγιή οικονομική ανάπτυξη.
//Διεθνείς έρευνες αποκαλύπτουν ότι εταιρείες με περισσότερες γυναίκες έχουν καλύτερα αποτελέσματα.
//Πέρα όμως από τις μελέτες και τα στατιστικά, η απλή λογική είναι ξεκάθαρη. Η ενεργοποίηση του μισού πληθυσμού, του καλά μορφωμένου μισού πληθυσμού συνεισφέρει θετικά στην οικονομία και στην κοινωνία.
//Η ενίσχυση λοιπόν της γυναικείας επιχειρηματικότητας είναι ζωτικής σημασίας για τη μελλοντική πορεία της Κυπριακής οικονομίας.
//Και είναι απαραίτητο να αποτελεί οριζόντια στόχευση των δημοσίων πολιτικών.
//Άλλωστε, κανένα σύγχρονο κράτος δεν μπορεί να στοχεύει σε βιώσιμη οικονομία και σε δικαιότερη κοινωνία, χωρίς την ενεργοποίηση του συνόλου του ανθρώπινου δυναμικού της.
//Φίλες και φίλοι, Είναι γεγονός ότι τα τελευταία χρόνια, γίνεται μια αξιόλογη προσπάθεια ενίσχυσης της γυναικείας επιχειρηματικότητας.
//Πάνω από όλα όμως, πρέπει να αλλάξουμε κουλτούρα.
//Η όποια πολιτική θα βρίσκει τοίχο τις νοοτροπίες, αν μεγαλώνουμε παιδιά στα κουτιά της δικής μας προκατάληψης.
//Ας αφήσουμε τα παιδιά μας να κάνουν τις δικές τους επιλογές. Να διαλέξουν το δικό τους δρόμο.
//Η Κύπρος έχει ανάγκη από άξιους άνδρες και γυναίκες να δραστηριοποιηθούν επιχειρηματικά.
// Χρέος μας να βοηθήσουμε τους νέους και ταλαντούχους, να συνεισφέρουν παρέχοντας τους τα εφόδια να δημιουργήσουν.
//Είναι δεδομένο ότι η γυναικεία επιχειρηματικότητα χρειάζεται την αρωγή της Πολιτείας.
//Με ενίσχυση κοινωνικών δομών που θα διευκολύνουν τη γυναίκα-εργαζόμενη, τη γυναίκα-επιχειρηματία που είναι ταυτόχρονα σύζυγος και μητέρα.
//Ώστε να εξαλειφθεί εντελώς η επιλογή: καριέρα ή οικογένεια.
//Είναι όμως και ευθύνη όλων μας να διασφαλίσουμε ότι η ατομική και συλλογική συμμετοχή των γυναικών στην κοινωνική, πολιτική και οικονομική ζωή, δεν θα προσκρούει σε αγκυλώσεις, και σε στατικές και παραδοσιακές δομές σκέψης.
// Αλλά ούτε και σε αναχρονιστικές και ξεπερασμένες προκαταλήψεις και αντιλήψεις.
//Οφείλουμε να υποστηρίξουμε τη γυναικεία επιχειρηματικότητα προσφέροντας τα κατάλληλα μέσα και εργαλεία που θα βοηθήσουν τις γυναίκες.
//Ήδη με πρωτοβουλία δική μας και με την στήριξη και άλλων πολιτικών κομμάτων, έχει ψηφιστεί από τη βουλή πρόταση νόμου για αντιπροσώπευση τουλάχιστον κατά ένα τρίτο από κάθε φύλο στα Διοικητικά Συμβούλια των Ημικρατικών Οργανισμών.
Φίλες και Φίλοι,
Αγαπητοί προσκεκλημένοι,
Προσβλέπω στις τοποθετήσεις σας και στην συζήτηση που θα ακολουθήσει και εύχομαι καλή επιτυχία στην εκδήλωση.
Χαιρετισμός Προέδρου του Δημοκρατικού Συναγερμού κ. Αβέρωφ Νεοφύτου στην εκδήλωση της Δεξαμενής Σκέψης, Πολιτικής Παρέμβασης και Εξειδίκευσης της ΝΕΔΗΣΥ «40 χρόνια Νεολαία Δημοκρατικού Συναγερμού. Ερμηνεύοντας το χθες, διορθώνουμε το αύριο»Κυριακή, 8 Μαΐου 2016, Συνεδριακό «Φιλοξένια», Λευκωσία, 10:00π.μ.
Έντιμε κ. Υπουργέ των Εξωτερικών, Φίλε Ιωάννη Κασουλίδη
Αγαπητοί εισηγητές,
//Φίλες και Φίλοι,
//Με ξεχωριστή χαρά και περηφάνια βρίσκομαι μαζί με τους νέους της παράταξης μας σήμερα.
//Νιώθω μεγάλη χαρά και τιμή να απευθύνω το λόγο σε ένα ξεχωριστό και εκλεκτό κομμάτι του Δημοκρατικού Συναγερμού και της κοινωνίας.
//Εμπλέκεστε ενεργά με τον δυναμισμό και ενθουσιασμό που χαρακτηρίζει τα νιάτα σας, στην αναζήτηση και στη συζήτηση λύσεων και πολιτικών.
//Δίνετε σάρκα και οστά σε αυτό που βαθύτατα πιστεύω. Ότι η μικρή μας χώρα έχει τεράστιες δυνατότητες και προοπτικές.
//Και ότι οι νέοι της πατρίδας μας έχουν και όραμα για τον τόπο τους και όρεξη για να το πραγματώσουν.
// Σας συγχαίρω που το αποδεικνύεται με τη δράση σας!
//Φίλες και Φίλοι, Επιλέξατε να γιορτάσετε τα 40 χρόνια της Νεολαίας του Δημοκρατικού Συναγερμού με ιδιαίτερη σεμνότητα.
//Με μια οπτική γωνία βαθιά επίκαιρη και ελπιδοφόρα.
// Γιατί το χθες επιβάλλεται να το μελετάμε, να το αναλύουμε και να εξαγάγουμε συμπεράσματα για να φτιάχνουμε ένα καλύτερο αύριο.
// Να μαθαίνουμε και να μην επαναλαμβάνουμε λάθη του παρελθόντος.
//Φίλες και φίλοι, Στις 22 Μαΐου η κυπριακή κοινωνία θα κληθεί να κάνει μια καθοριστική επιλογή: Εάν η χώρα θα συνεχίσει με σταθερή προοπτική την πορεία προς την ανάκαμψη, την αντιμετώπιση της ανεργίας και των άλλων προκλήσεων της πραγματικής οικονομίας, ή εάν θα επιστρέψει στις παλιές πρακτικές και νοοτροπίες που προκάλεσαν την οικονομική κρίση και τα αδιέξοδα.
// Πρέπει να συνεχίσουμε στον ίδιο δρόμο, για να διασφαλίσουμε τα επιτεύγματα, που ανήκουν στο σύνολο της κυπριακής κοινωνίας.
//  Οι θυσίες των πολιτών δεν πρέπει να πάνε χαμένες.
//  Τα λάθη του πρόσφατου παρελθόντος δεν πρέπει να επαναληφθούν.
// Το δις εξαμαρτείν ουκ ανδρός σοφού.
// Φίλες και Φίλοι, σήμερα δοκιμάζεται η σοβαρότητα, η υπευθυνότητα, και η ωριμότητα όλων.
// Στον Δημοκρατικό Συναγερμό επιλέγουμε τον δύσκολο δρόμο της υπευθυνότητας παρά το πισωγύρισμα στις πρακτικές που μας οδήγησαν στην άκρη του γκρεμού.
// Απευθυνόμαστε με ευθύτητα στους πολίτες.
// Πάμε σ’ αυτές τις εκλογές με ξεκάθαρες θέσεις, με αυτοπεποίθηση και σιγουριά.
// Με πίστη για το έργο που η κυβέρνηση του Νίκου Αναστασιάδη και αυτή η παράταξη προσέφερε σε αυτό τον τόπο.
// Αλλά και με βεβαιότητα για την προοπτική που ανοίγουμε ξανά για την Κύπρο μας.
// Δεν παίξαμε ούτε θα παίξουμε το παιχνίδι του λαϊκισμού και των ανέξοδων υποσχέσεων.
// Γι’ αυτό αλλοίμονο, αν στην πορεία των εκλογών παρασυρθούμε στον λαϊκισμό και από μόνοι μας υπονομεύσουμε το τιτάνιο έργο αυτής της κυβέρνησης και του Δημοκρατικού Συναγερμού.
// Ακόμα και αν κάποιοι επιχειρούν να μονοπωλήσουν την κοινωνική ευαισθησία
//Ξεχνούν ότι την περασμένη 5ετία τις πολιτικές τους τις πλήρωσαν πρώτιστος οι εργαζόμενοι.
// Ανάλαβαν την εξουσία το 2008 με την ανεργία στο 3,6% και την εκτόξευσαν στο 15%.
//Και τώρα έχουν το θράσος να επικρίνουν τις πολιτικές του νοικοκυρέματος που ακολουθούμε τα τελευταία 3 χρόνια. Σαν να μην έμαθαν από τα λάθη του χθες.
// Αυτό το νοικοκύρεμα όμως πέτυχε τον περιορισμό των δημοσίων δαπανών, την οικονομική ανάπτυξη και τη μείωση της ανεργίας.
//Αυτό φυσικά δεν μας ικανοποιεί. Το ποσοστό ανεργίας παραμένει ψηλό στο 12%.
//Η αντιμετώπιση της ανεργίας και η ενίσχυση της απασχόλησης παραμένουν ύψιστες προτεραιότητες.
// Αγαπητοί μου, Θέλω να κάνω και μια αναφορά στους νέους σχηματισμούς που κάνουν την εμφάνιση τους και επιχειρούν να παρουσιαστούν ως κάτι το καινούργιο και το ανατρεπτικό.
//Θέλω να σημειώσω ότι δεν υπάρχει τίποτα απολύτως το καινούργιο σε αυτούς τους συνδυασμούς.
//Οι ηγεσίες τους υπηρέτησαν και εξυπηρετήθηκαν από όλα τα παραδοσιακά κόμματα και αποτελούνται από τους γυροβόλους των κομμάτων και τώρα υπό νέο μανδύα αυτοπαρουσιάζονται και αυτοπροβάλλονται ως κάτι το καινούργιο στην πολιτική ζωή του τόπου.
//Φίλες και Φίλοι, Ήμασταν πάντα η παράταξη που αναλάμβανε τα δύσκολα.
//Χωρίς φόβο μπροστά στις τεράστιες προκλήσεις που είχε να αντιμετωπίσει η χώρα μας.
//Πετύχαμε την  ένταξη της Κύπρου στην Ευρώπη, την μεγαλύτερη νίκη που πέτυχε ποτέ η Κυπριακή Δημοκρατία με τον ιστορικό μας ηγέτη, που σήκωσε στα πόδια της την γονατισμένη πατρίδα πετυχαίνοντας την εθνική συμφιλίωση μετά την εθνική καταστροφή του 1974, τον Γλαύκο Κληρίδη.
//Σήμερα, με τον Νίκο Αναστασιάδη, πετυχαίνουμε την σωτηρία και την αναγέννηση της χώρας μας.
//Πετυχαίνουμε την ανατροπή των δραματικών δεδομένων που η προηγούμενη κυβέρνηση και οι πολιτικές της είχαν δημιουργήσει.
// Φίλες και φίλοι, Σήμερα έχουμε να υπερασπιστούμε τις πολιτικές και τις ιδέες μας.
//Την σταθερή προοπτική αυτής της χώρας.
//Αυτή την πορεία δεν πρόκειται να διακινδυνεύσουμε.
//Στις 22 Μαΐου συμμετέχουμε.
//Απευθύνομαι στην κοινωνία αλλά ειδικότερα στους νέους.
//Η αποχή επιβραβεύει τις πρακτικές και νοοτροπίες που οδήγησαν τη χώρα ένα βήμα πριν την καταστροφή.
// Η αποχή επιβραβεύει το επίπλαστο χθες.
//Στις επερχόμενες εξαιρετικά κρίσιμες εκλογές, ο κυπριακός λαός καλείται να επιλέξει.
//Και ενώπιον του έχει δύο επιλογές. Τον δρόμο της σταθερής προοπτικής. Και τον άλλο που μας πάει πίσω.
//Και είναι στη ψήφο του λαού που θα εξαρτηθεί η σταθερή πορεία της χώρας.
//Κάθε ψήφος έχει άμεσο αντίκτυπο στην ζωή μας και την πορεία της χώρας μας.
//Έχει αντίκτυπο στο αύριο.
// Η αποχή μας γυρίζει πίσω.
//Ένας ισχυρός Δημοκρατικός Συναγερμός σημαίνει μια ακόμη πιο ισχυρή κυβέρνηση.
//Για ενίσχυση της πολιτικής σταθερότητας και για την προοπτική της καλύτερης Κύπρου.
//Η Κύπρος είναι οι άνθρωποι της.
//Το μέλλον της Κύπρου είναι οι νέοι της. Είστε εσείς.
//Ελάτε να προχωρήσουμε μαζί!
//Να κάνουμε πράξη το όραμα μιας ελεύθερης, ενωμένης, και περήφανης πατρίδας!
//Μιας χώρας φιλόδοξης που θα απογειωθεί, χωρίς να αφήσει κανέναν πίσω.
//Αυτό είναι ο στόχος μας. Να βοηθήσουμε τον κάθε συμπολίτη μας, τον κάθε νέο να πραγματοποιήσει τα δικά του όνειρα.
//Αυτός είναι ο Δημοκρατικός Συναγερμός. Είμαστε η σταθερή προοπτική αυτού του τόπου!
//Μαζί, θα πάμε την Κύπρο μπροστά!
